# -*- mode: mandoku-view -*-
#+TITLE: 元風雅
#+DATE: 2015-09-23 10:32:58
#+PROPERTY: JUAN 3


　安竹齋
　　　送白雲平章
舟人停棹酒停斟試聽筵前送客吟離恨早知如此苦
交情不合恁為深白雲境界三更夢紅葉園林兩地心
從此草茅亭上客抱琴何處遇知音
　　明普彦
<pb:KR4h0082_WYG_005-1b>
　　　題商山四皓圖
劉氏何如吕氏安尺書便爾闖重關空將鬢雪驚隆凖
不道啼紅惨下顔鴻鵠聲寒悲曉殿紫芝香冷怨秋山
千年猶昧深根術又落巴童橘樹間
　　文子方
　　　次元復初韻送虞伯生代祠江瀆之二¶首
成均十載宛遺經未識沙墩長短亭旌斾曉霞穿化日
文章秋月映華星鳥鳴春晝岷江白鶻沒天低隴樹青
<pb:KR4h0082_WYG_005-2a>
四海車書今混一摩挲劍閣重鐫銘
出宿春城宿霧低閲人老眼似層梯功名愧我蠅鑽紙
文采憐君玉在泥蜀道連雲春繫馬巴山踏月夜聞鷄
贈言知笑瀛洲客冷落梅花日又西
　　　贈别任毅夫御史行臺陜西
金天行秋河漢涼星軺夜起尚書郎隴山晴樹熈化日
燉煌埜道霑飛霜天邊鸞鵠意自逺草間狐兎無苦傷
丈夫樹業方如此探别不用愁中腸
<pb:KR4h0082_WYG_005-2b>
　　　和寗致陶幽懐
時雨息氛翳髙林嘒風蟬端居愜孤尚圖書静當軒凉
颸薄櫺户微爽生簡編客來聊與樂客去自復眠徜徉
永今夕庻以全吾天
　　　送馬伯庸御史奉使關隴
聖朝啟文運同軌來無方夫君起天闕崛起千仞翔脩
辭陋史漢髙歩追黄堂乃祖尚書君樹立何堂堂昔在
帝世祖榮身事戎行風雲一朝㑹奕世傳芬芳矧君擢
<pb:KR4h0082_WYG_005-3a>
髙科有業未易量斯文繫政教治忽慎弛張世豈無勇
者舍君吾何望勿為守鉛槧局束徒苦傷僦屋京城居
去君百舉趾聞君起冠豸僮走亦欣喜况當逺于征無
言詎能已朝風號空桑衆草日披靡河關尚瘡痍聖度
乃𢎞偉翳彼涵大休能不懐愧恥艱危見臣節維持賴
風紀温言表遺忠生氣凛不死乃知烈丈夫豈獨魯連
子
　　　題楚山春曉圖
<pb:KR4h0082_WYG_005-3b>
荆門雪霽江樹芳巫峽冉冉愁雲長山猿杜鵑呌落日
風灑露沐何蒼凉六龍從東來曉氣開扶桑天髙雨絶
人事變解環結佩空相望渚宫西澨連三湘畫中隠隠
聽鳴榔安得置我棲其傍為君一曲歌滄浪
　　袁伯長
　　　送華山隠者
黒髩祠官佩水蒼萬松深處响琳琅黄柑有法能為酒
紫术無饑可當粮招鶴舞空山月冷檄龍吹雨海風凉
<pb:KR4h0082_WYG_005-4a>
瑶池欲問長生訣碧澗研朱寫綠章
　　　次韻呈周儀之虞伯生
英英雲中君含思歌太乙迴鸞舞天葩流粲曉莫述報
之不成章玉雪耿素質臨風發長謡庻以永今日
昔學空岩居之人怒且怠哀猿雜山狖驚笑欲我害夫
隠人所藏别之空悵慨桃源閟深竇亦復知晉代
道逢學仙人御氣不飲酒我笑初無言彼已嗔我否哀
哉守其愚繫石猶在肘冥化隨悲風淪淪骨不朽
<pb:KR4h0082_WYG_005-4b>
羲娥挾雙輈冉冉若見廹丹臺𠻳雲霞瓊蕋生尺宅控
搏無須㬰詭幻巳千百慎此隂陽機逃虛脱其厄
竒樹生南薰清坐彈五絃凉風邈永古白雲赴蒼烟世
故日已偷俛仰隨嵗年折腰倘為酒猶足青簡傳
少年恣青雲歡至無復戀一為關河行常恐不得見新
雁雲中來飛飛落南逺歸心耿無寐寒更促浮箭
　　　次韻送友教授閩中
鬱鬱太古樹叢生散珠玕明時炳陽徳寥落歛嵗寒天
<pb:KR4h0082_WYG_005-5a>
風西北來凍海繁層瀾芳朽各有性盛衰誰無端寛寛
氷上履黯黯塵中冠宿志不得酧奮飛戢其翰伊南蹇
一士覊鴻河之干手持大雅篇八音佐王官墻隂卧朝
日薄飯衣滿盤邂逅喜我同金石生肺肝出處非故意
低徊耿相㸔閩山𣺌雲海東望通三韓居夷聖有在取
琴為君彈
　　　送邵元道
仲連匡世姿揮手却秦軍掩袂停白日登車抗浮雲射
<pb:KR4h0082_WYG_005-5b>
書誠草草孤城死生分辭榮敦厚俗矯抗離其羣
虞卿舌轉丸揣事精微茫事危見交態窮愁名益光黄
金散逝水白璧凝飛霜丈夫有定志得失非豫防
梅生一尉微喋喋正天紀洗心洞𤣥化削迹無妻子龍
變孰為馴蟬脱乃真止松迴風泠泠水落石齒齒
襄陽孟浩然拂衣歸故山放浪岩壑深流咏遺人間舉
袖林花落擊節江鷗還羊公何墮淚水深日潺潺
　　　送世茂許省掾歸武昌
<pb:KR4h0082_WYG_005-6a>
岷江下奔流日夜東南趨艱虞六十載蜀客無完居纎
脩掛晴練五老為之廬招彼素人心蒼翠垂流珠峩峩
銀臺公懐寳耿不攄青桐擢孫枝下此佳鳳雛絢爛五
色翼披霞表亨衢清者㝠鴻逺逸興蒼鷹俱食竹戀苦
志餐風養真腴誓將八極周覧得為真符嵗月諒有盡
雲端復躊躇躊躇固吾事荏苒悲征途
蒼莽鸚鵡洲日沒楓葉赤昂昂處士根蔓草化為碧之
士輕且儇之人何急窄至今千載下投筆懼鋒鏑銀城
<pb:KR4h0082_WYG_005-6b>
太古雪俯仰一消釋雍容詩書節浩氣烈金石不盡登
臨意寒波净如席相逢各萬里末契淪夙昔咿嚘語未
罄征雁起暝色凄涼衣冠聚山海窮畢弋翳翳桑榆老
人物𣺌可識停驂望前坡去馬記初驛
　　歐陽元功
　　　延祐二年二月十七日侍宴北省
臣夲江南一布衣恩榮今日及寒微合躔列漢光相射
湛露迎陽晝未稀仙醖飲來生羽翼宫衣留得奉庭闈
<pb:KR4h0082_WYG_005-7a>
酒䦨車馬如流水回望紅雲遶闕飛
　　　題孫氏夀慶堂
孫母歐陽九袠登外家譜牒自廬陵髙年備養人俱羨
同姓升堂我未能好客郎君深巷轍讀書稚子小窓燈
朝廷屢賜尚方帛更待迴鸞織誥綾
　　　題澧州謝家建通濟橋
慶雲龍日䕶雲根玉樹薫薌接澧沅太傅功留召伯埭
相君心競謝公墩已誇螮蝀綿今古猶羨封胡偉弟昆
<pb:KR4h0082_WYG_005-7b>
珍重盧溝溝上月時隨車駟勞于門
　　　過洞庭二首
白沙隠隠見金鼇殿閣慿虛結構牢天水渾融浮太極
神人幽顯隔秋毫龍堂深閟靈栖冷象緯低垂客枕髙
欲作廟堂迎送曲杜紅蘅碧盡離騷
媧星搏玉擲虛空屹立君山面勢雄一畫犧圖天地骨
九江鯨觀鬼神功裾飄帝子蒼茫外樂奏鈞天澒洞中
頗恨當年鄒魯客觀瀾未到楚諸熊
<pb:KR4h0082_WYG_005-8a>
　　　夜宿寺前農家
漢南旅店已星稀倦宿田家帶落暉蕭寺依山聊復爾
鄴侯送酒是耶非風餐幷覺涼生飯露坐俄驚月在衣
老子漫遊吾漫送登山臨水憺忘歸
　　　西明道人每一相見去必求詩余亦不能却
武昌堤上水雲身三十年來識道人只為謾遊相見少
故知臨别贈言頻憧憧車馬紅塵老靡靡江山白髪新
邂逅一回詩一首錦囊千百未為貧
<pb:KR4h0082_WYG_005-8b>
　　　寄諸弟七絶
長樂鐘聲拆號時三台八座列參差自憐手把天瓢水
一滴鄉闗不得私
聖主宫中遊幸疎日臨閟閣㸔芝儲今朝蘭省初開試
清曉玉音催著書
省垣東畔至公堂十五年前戰藝塲飽食大官無𥙷報
兩科來此校文章
御史承差鎻院門使臣傳語出天閽試官被命連鑣入
<pb:KR4h0082_WYG_005-9a>
同榜三人入謝恩
仁廟初科射䇿郎如今斑白殿朝行東風昨夜聞歸雁
夢遶江南烟水長
薊門城下過堦塔一一行人通竈間今朝送客又還入
那忍更投名利關
别駕祠前雪水深弟兄沙上把離樽三年不洗來時褐
要㸔淋漓别酒痕
　　　早朝
<pb:KR4h0082_WYG_005-9b>
扶揺九萬透雲霄鳳闕龍池歩歩瑶駞背負琛金絡索
象身偹駕玉逍遥衣冠俯伏傳呼岳干羽低徊㸔舞韶
湖海布衣瞻盛事他時田里夢天朝
　　杜清碧
　　　與趙子昂集賢為夀
東觀道家蓬萊山神人來往乎其間銀鈎勢壓蛟龍榜
玉佩聲聞虎豹關秋露滿天濡綠髪晨光出海曜朱顔
金函更注長生籙林下種竹已斑斑
<pb:KR4h0082_WYG_005-10a>
　　　送趙編脩
往年初記抵京師正類機雲入洛時未識鼇頭分赤管
先傳馬首控青絲瓊林舊醉家家酒金刹新題處處詩
此日揚州歸去路錦衣光彩照城池
　　　寄題周待制悠然閣
大江之東彭蠡南周家髙閣與雲叅秋風猿狖啼青嶂
夜雨蛟龍起碧潭繞屋千叢生杞梓通簷百尺長楩柟
何時共此登臨樂指㸃平川得縱談
<pb:KR4h0082_WYG_005-10b>
　　　真州賈生索賦孩兒茶
吾聞孩兒茶始來自殊方古人譯其名和以龍麝香賈
生得妙訣品製非尋常清晨待遺我今我試與嘗味腴
甘且美頓洗葵藿腸惜無瓊瑶報裁詩謾誇張燦爛黄
金芽錯落明月章波浪盤蛟螭雲霞廻鳳凰好將龍鳳
餅裹以玉雪囊持之獻天子補益未可量能令齒頰生
玉液却回麯蘖升明光
　　　諸公以懐李白詩分韻送李茂逺後以酒字索
<pb:KR4h0082_WYG_005-11a>
　　　賦遂綴五言一首
漳江水逵逵民俗多雜揉李君專檄來號令肅廵掫遂
令方家市安集日豐阜春風有歌姬夜月無吠狗築堤
捍水災皆自將軍手至今此邦人稱謂常在口我來自
京師始得一聚首經過日以數言論竟開剖有如濟世
方乃爾困升斗孰云勞積多反使嵗月久方今天子聖
賢知在左右銓曹每推擇往往雜瓊玖此行㸔薦進直
入紆組綬莫負平生心要使斯民夀豈敢為贈言裁詩
<pb:KR4h0082_WYG_005-11b>
侑盃酒
　　　送李伯循歸山中
已聞盤谷最深幽便欲從君遂此遊春氣和柔朝採藥
秋風清徹夜乘舟岩花冉冉難留客汀草纎纎獨倚樓
楊栁新條不堪折只湏買酒喚離愁
　　　和楊仲𢎞
老來自愛黄叔度少日空期魯仲連髙卧獨無田二頃
曵裾誰有客三千滄江𣺌𣺌浮鷗鷺白日翩翩換嵗年
<pb:KR4h0082_WYG_005-12a>
只憶江東楊少尹劇談終夜不湏眠
　　楊仲𢎞
　　　送虞伯生赴召
幾年簪筆侍明光共取才華補衛郎祀事必稽周典籍
頌聲多假漢文章雲垂逈野鳴鞘逺月滿髙城下漏長
縱獵合袪誇盛美願言作賦繼班揚
　　　送朱澤民之京師
懐山挾海奠京師氣勢紆餘盡北陲雁度寒雲秋色逺
<pb:KR4h0082_WYG_005-12b>
鵲鳴宫樹曉光遲四方英俊皆來萃一代經綸属有為
君有長材希屈賈好將詞賦重當時
　　　送彭萬里
平居鄉鄙係瞻聽逺渉京畿近寵靈席底波濤秋淼淼
枕前星斗夜熒熒肻如龍劍重藏匣誰識牛刀始發硎
將相與人殊勢分秪應雙眼為君青
　　　擬辭京師
囊衣托載道傍車人事匆匆嵗欲徂風雨五更雞亂呌
<pb:KR4h0082_WYG_005-13a>
關河千里雁相呼蕪菁散漫根猶美桑柘蕭條葉半枯
却上髙丘重回首五雲繚繞帝王都
　　　次韻陳子仁黄河
禹功䟽鑿實憂勤宇内山川自此分元氣渾淪通地脉
孤光迢遞貫天文母金伏玉秋當孕隂火潛淵夜欲焚
萬里窮源何日遂片帆西上破層雲
　　　早朝
掖垣迢遞到城回魏闕嵳峩此日開赤芾㑹筵霄仗引
<pb:KR4h0082_WYG_005-13b>
朱輪争道曉鐘催三泉忽報藏金甲萬歳猶聞獻玉盃
樂奏象箾從此畢小臣思見鳳凰來
　　　錢塘懐古
斜界鈎陳通大道中分魏闕對層巒雲生殿上金爐暗
露下庭前玉井寒江漢飛龍俄杳杳滄溟泛鷁竟漫漫
中天㑹合寧非數坐見蒼生奠枕安
山回禁禦入雲長無復陳兵衛兩廂千古金鐘埋野草
萬年珠樹落秋霜龍文不徙陽人衆鳥篆終歸軹道傍
<pb:KR4h0082_WYG_005-14a>
九市塵埃來滚滚一江風浪去茫茫
西湖清濁自天開鴻雁鳬鷖日往來黄道星辰環太乙
紫雲宫殿擁蓬萊能文競奏王褒頌獻夀深傾阿母盃
九域輿圖今混一百年耆舊自興衰
化人宫殿被層阿棟宇髙低日擁波翠石文章題日月
寳珠光&KR0395;燭山河空桑説法黄龍聽貝葉繙經白馬馱
誰謂一無超衆有秪今塵上重來過
　　　宗陽宫中秋對月
<pb:KR4h0082_WYG_005-14b>
老君壇上凉如水坐㸔氷輪轉二更大地山河微有影
九天風露寂無聲蛟龍並出扶金榜鸞鳳雙飛載玉笙
未信弱流三萬里此身今日到蓬瀛
　　　九月
御氣排空寳扇開金衣照日近臣來絲囊已進千秋錄
黼座還稱萬夀盃王子吹簫雙鳳舞羲娥攬轡六龍回
侍臣此日沾恩賜散作祥風遍九垓
　元風雅前集巻五

<pb:KR4h0082_WYG_006-1a>
欽定四庫全書
　元風雅前集巻六　　　　　元　傅習　編
　　楊仲𢎞
　　　東湖即事四首為王侯本齋賦
朝來千騎岀城闉為向東湖&KR0191;早春素練冪林雲氣薄
明珠穿草露華新山花獻笑開簷畔海鳥忘機戯水濵
記取當年賢太守及時為樂與斯民
夏月湖中爽氣多南風叠叠巻長波漁翁舟楫衝蘋藻
<pb:KR4h0082_WYG_006-1b>
㳺女衣裳擘芰荷膾切銀絲嘗美味腔傳金縷換新歌
君侯用意仍深逺即此光輝豈滅磨
暫停麾葢擁輕舟此日湖山屬莫秋采采黄花登几案
離離紅樹散汀洲傾壺浮蟻杯頻竭下箸鮮鱗網乍收
莫向錢塘誇徃事白蘇未許擅風流
雲氣低藏十萬家東湖飛雪又交加玉禾舊布仙山種
瑶樹新開帝所花但聴兩岐歌瑞麥何勞八月泛靈槎
侯門自有相如客賸賦髙車後世誇
<pb:KR4h0082_WYG_006-2a>
　　　九日别友人
客中佳節罷登髙獨立淒涼感二毛紫陌泥塗秋汩汩
黒山風雨夜嘈嘈幽人侈有觀魚樂壯士慙無汗馬勞
得失古今俱一律惟應痛飲讀離騷
　　　次田師孟西曹即事韻
隠吏重來右掖初清明時節亂花舒霧迷黃閣霏霏重
雨散彤庭㸃㸃疎李耳舊藏周典禮蕭何元得漢圖書
經綸事業煩公等要使皇文日粲如
<pb:KR4h0082_WYG_006-2b>
　　　題鄧善之袁伯長諸太史
詔編國史有程期正是諸郎儤直時虎士守門宫杳杳
雞人傳箭漏遲遲窓間夜雨銷銀燭城上春雲壓彩旗
才大各稱天下選書成當繼古人為
　　　贈賈國英郎中
挺生雄傑氣昂昂服事朝家被寵光鸚鵡盃中春正好
鳯凰池上日偏長新裁樂府傳宫體舊著朝衣帶御香
忠孝兩全人所羡只今慈母在髙堂
<pb:KR4h0082_WYG_006-3a>
　　　遣興二首
庭樹號蟬日已涼塞雲橫雁夜何長挾書萬里干明主
仗劍三年别故鄉西北諸山連朔漠東南衆水隔荆揚
淹留不去慙蘇子莫遣貂裘壓雪霜
徃嵗銜盃意氣舒願從章子誦詩書已荒陶令松三徑
猶守揚雄宅一區春樹花殘收夏果海門潮落買江魚
如今也足成吾趣何事侯門欲曳裾
　　　紀夢
<pb:KR4h0082_WYG_006-3b>
海上垂綸已有年閑居無事夢朝天蒼龍觀闕東風裏
黃道星辰北斗邉盛際只今逢五百前程何許隔三千
揚雄曽奏甘泉賦應有聲名達帝前
　　　送殷國華之饒州教授
送君行李欲何如楚國蕭條戰伐餘西塞人烟連草莽
南江波浪入空虚遺民罕作先生服故府徒存博士詩
徃事悠悠多冺沒好從黎老問終初
　　　望海
<pb:KR4h0082_WYG_006-4a>
海門東望路漫漫風&KR0275;無時縱惡湍白霧漲天隂氣盛
滄浪涵日曉光寒豈無方士求靈藥亦有幽人把釣竿
與俗浮沉何足道願乗浮舶肆遐觀
　　　題息齋竹石
行前怪石起參差篁竹叢深使客疑如過瀟湘江上路
鷓鴣聲斷日斜西
　　　寄題羅氏山莊
黄石山原風物幽賤子往年嘗一遊舊行檿柘已成徑
<pb:KR4h0082_WYG_006-4b>
新刈禾麻應滿疇馮衍無忘白首歎謝安當為蒼生憂
餘杭溪上明日發愁殺楊花吹客舟
　　　題先天觀圖
浩浩太古石雕鏤矜嵳峩瓊林花飛騫寳構通鬱羅矯首
視三光丹青相盪摩上隣列仙居西移瑶池柯玉蛟亦受
令鞭撻回盤渦巍巍雙華表飛鳥不敢過𤣥鶴時一來潛
鱗憚伏波心迹會虛湛神光隠鳴鼉緬彼巢居子凝睇佩
女蘿天風入紫京百靈莫誰何朗言渾沌後龍馬方負河
<pb:KR4h0082_WYG_006-5a>
視之杳不見嘉名表山阿㝠思有至理熟視猶摩挲
　　李竹所
　　　題蘇李泣别圖
我去君留可奈何明朝烟雨隔闗河當年胡婦分擕處
想見中郎淚更多
　　　過采石
獨卧空山五百年喚醒除是老坡仙沉香亭北花成土
采石江頭月在天遺跡不妨留狡獪多情猶自狎嬋娟
<pb:KR4h0082_WYG_006-5b>
余生若在開元日也向長安學醉眠
　　何吾山
　　　贈琴師趙海月五首
瓏瓏花雨客屛香理盡哀絃曲轉長海上歸來望鄉土
風回依約夢霓裳莫年鐵杖身差健何處銅盤月共將
幸自金丹堪㸃化不須秋樹説荒凉
倦遊何處不逢春猶記臨風度碧雲客裏看花同是夢
囊中有道未為貧黒貂裘在閑隨意黄鶴歌成莫寄人
<pb:KR4h0082_WYG_006-6a>
聞有琴材在樵㸑勞君玅斵一揮斤
迢遥萬里一枯槎脱畧塵凡三朶花自與秋風同客夢
曽隨明月落誰家江湖量大容浮瓠雨露春深學種𤓰
却得先生有新曲如何能解理皇荂
楊栁風烟蜃氣昏秭歸花月碧蕭春水雲别後行千里
淡泊相遭得幾人見説周旋惟我我定知僵走隔塵塵
初心未證圓通悟猶恐隨身認作真
　　劉時中
<pb:KR4h0082_WYG_006-6b>
　　　古採蓮曲
長安女兒淑且濃日日採蓮溪水中笑挿荷花照溪水
韶容欲與花争紅溪中荷花深幾許溪上時時聞笑語
紅酣綠縟不見人應在荷花更深處歸時夜凉溪水清
扣船踏歌盪槳行荷葉盖頭花㔩鬢溪上月明潮巳平
　　　望夫磯
望夫山頭日欲頽望夫山下江聲哀山頭日日風雨惡
江上不見行人回空山亭亭幾朝暮猶記行人去時路
<pb:KR4h0082_WYG_006-7a>
知君渡河長不歸恨不當年逐君去此身化石千仞磯
石猶可懸心不移長江水涸黄埃飛行人應有歸來時
　　　對月
凉霄在前墀佳月墮我側此月如此心曠朗一片白開
樽起相娛佳月即佳客月如感知巳為我好顔色此時
還獨醒奈此明月夕
　　吳敬庭
　　　古意四首
<pb:KR4h0082_WYG_006-7b>
我志在栖壑而與世沉浮是非復非是此語真謬悠所
願適其適富貴何足求有酒同醉醒商歌動清秋得意
巳忘辨白雲&KR0262;岩幽
斜陽在逺樹微風動髙荷蕭蕭湖亭上今夕凉巳多遇
此素心人清言洗煩疴樽酒相與歡竟坐歡且歌揮手
謝塵世不樂復如何
夏日苦炎熱但願一夕凉及此秋氣深蟋蟀鳴近床物
情亦知時催製公子裳户牖當綢繆嵗晏饒風霜感此
<pb:KR4h0082_WYG_006-8a>
發學儆終然惜流光
隂陽有代謝寒暑相推移人生百年内行樂當及時昨
日猶朱顔今日生白髭所以遺世事飲酒不復辭寄傲
南窓下千載真吾師
　　　新春喜晴
嵗序更五日人皆悦春晴官曹喜休暇痩馬成郊行氷
消湖水緑霧&KR0262;山光明寒梅送餘香幽禽㺯新聲覧物
俱得時悠然起深情蹇余佐茲邑慚負吏隠名撫字心
<pb:KR4h0082_WYG_006-8b>
轉勞催科政何成願言兆豐年擊壤歌太平
　　　偶成
微官覊此身逺投數千里觸暑渉長江晨夕不遑止殊
方寒氣早秋意亦如此嵗月倐如流感歎成坐起繭絲
將奈何終當就料理
　　　送吳濟川
脱頴貴毛遂投筆知班生子㩦束書去而有千里程曉
袂江風寒夜枕霜月明觀光丈夫事惜别兒女情㑹當
<pb:KR4h0082_WYG_006-9a>
拾青紫壮志酬平生
　　　夏日述懐
屏迹逺囂紛息交歎孤陋蕭然一室間圖史分左右瓶
花皎餘春爐烟靄清晝坐觀羽蟲化卧聞穴蟻鬬青山
自偃蹇相對如有舊我家陵峰下溪水清可潄誤身投
塵鞅三年此紆綬素餐亦知愧民瘼未能究白雲𣺌何
之念之令人痩陶令歸去來深慚着鞭後
　　李長源
<pb:KR4h0082_WYG_006-9b>
　　　題峽州
黄河城下水澄澄送别秋風似洞庭李白形骸須放蕩
幷州豪傑為凋零十年道路雙蓬鬢萬古乾坤一草亭
八月崤陵霜樹老傷心休折栁條青
　　　上清宫
蒼梧雲氣赤城霞錦谷鈞天帝子家仙掌髙承九霄露
霓旗遥駐五雲車昆明火刼驚人世瀛海風濤撼客槎
醉裏忽逢王子晉玉簫吹上碧桃花
<pb:KR4h0082_WYG_006-10a>
　　楊鵬翼
　　　正旦有感
干戈短景去忽忽回首南朝一夢中世事盡隨天道北
春正依舊斗杓東四時玉燭堪調爕萬國車書想混同
寂寞荒山老松樹看渠梅栁競春風
　　　華清宫
四海笙歌屬一家驪山宫殿倚烟霞燭龍正照三郎宴
野鹿偷銜第一花大抵失人隨致亂未知亡國不由奢
<pb:KR4h0082_WYG_006-10b>
自從西蜀䝉塵後幾使殘民望翠華
　　　潁亭
懸崖髙築此亭孤落日登臨酒十壺雲破九山開叠嶂
天低三楚入平蕪斷碑黄絹空塵迹逺水白雲如畫圖
對此風烟已瀟灑扁舟何必到西湖
　　　送真善卿歸秦中
少年錦帶佩吳鈎曽伴秦陵俠士遊沙苑草青春試馬
岳蓮雲净晚登樓十年為客少青眼一事不成空白頭
<pb:KR4h0082_WYG_006-11a>
此去何時重相見一樽聊與故人留
　　　鞦韆
日轉簷花樹影偏謝家庭院簇神仙綵䋲斜擘纎纎玉
畫板輕承歩歩蓮弄玉未升雲漢去綠珠先墜綺樓前
不知小逕殘紅裏明月何人得翠鈿
　　陳自堂
　　　春晝睡起
栁影年華度鶯聲午夢回偶然床置易政爾席凝埃隠
<pb:KR4h0082_WYG_006-11b>
几野花落閉門山雨來無人見愁緒勸把一樽開
　　　春風
着栁成新綠吹桃作故紅衰顔與華髪不敢怨春風
　　　先主
扶義風雲急投艱嵗月長猶懐置剮子豈要負劉璋討
賊吾誰遜違天有併亡春秋復仇大萬古烜炎光
　　　武候
千載生諸葛餘才了十丕百王巴蜀佐三代渭濵師禮
<pb:KR4h0082_WYG_006-12a>
樂無興日乾坤有閏時豈留文字在不愧説兼伊
　　　曹操
鹿去夘金刀當塗未敢髙争梟猶在奕食馬已同槽身
後三分閏生前百詠勞就如題墓上盗豹亦焉逃
　　　司馬懿
夲佐賊為謀聊同漢報仇機深螳後雀禍隠馬中牛夷
甫毋專罪江生足逺猷誰開千古恨落日淡神州
　　　送客
<pb:KR4h0082_WYG_006-12b>
信履倦仍還詩生暮靄間塘蒲身共晚野鶴意俱閑送
客度流水見雲歸别山一聲長笑逺吾亦掩柴關
　　　登岳陽樓
扁舟小繫畫攔西萬里清光一拄頥湖面欲包天外去
嶠鬟疑割海中來髙空自瀉軒皇樂元氣常涵老杜詩
慶厯殘碑重回首此生何限退憂時
　
　元風雅前集巻六

<pb:KR4h0082_WYG_007-1a>
欽定四庫全書
　元風雅前集巻七　　　　　元　傅習　編
　　劉須溪
　　　探梅四絶
江天欲雪未雪時絶江探梅驢倒騎空中着我方成畫
亂後逢花且賦詩
鈞天逺逺月斜斜歸路迢遥未到家一色白雲天似雪
和衣和雪宿梅花
<pb:KR4h0082_WYG_007-1b>
後五百年無放翁狂歌醉舞與誰同漁人入得桃花洞
猶有梅花路未通
冷蕊何心識老逋芳名從此落西湖風霜未改幽堅操
第一花前諱玉奴
　　　清明日偶成
海日髙髙天欲斜斷橋無復聽嘔啞墓中酩酊已千載
陌上清明有幾家巳老愈疎惟酒盞更晴相覔是梅花
年年春怨深如昨莫把無涯恨有涯
<pb:KR4h0082_WYG_007-2a>
　　劉立雪
　　　　梅
休説逋仙兩句工氷甌滌筆别形容清標騷客風前立
素面仙姝月下逢山店霜寒香撲馬溪橋水淺影如龍
　一寒盡是寒凝結金鼎無鹽味更濃
破荒玉雪粲烟村倚竹無言獨斷魂三㺯直須琴對越
　一寒安用酒温存家風巢許堪同社心事夷齊可共論
應出繽紛幾紅紫一枝開處自乾坤
<pb:KR4h0082_WYG_007-2b>
除香除影賦梅花方許詩中擅作家怕俗似嫌羔作酒
髙人頗稱雪煎茶參横屋角霜初下人倚欄杆月欲斜
夜冷玉肌愁入骨金壺移入伴窓紗
天花夜半落溪傍傍有獰然為取將擎爪仰空呈潔白
掀髯倒地覔昏黄脩鱗月下霜同色敗甲風前雪有香
欲起補之圖影㸔生愁飛入水中藏
　　　　月巖
世事從來滿則虧十分何似八分時青山作計常千古
<pb:KR4h0082_WYG_007-3a>
只露巖前月半規
　　　書燈
一㸃蘭膏數寸心小窓伴我夜沉沉暖分青㷔藜烟細
喜動紅光花意深洞見苦心歸典策照殘幽夢入寒衾
他時富貴不相棄移上長檠伴醉吟
玉樓夜費燭熒熒秪得眼前歌舞明照破三千年外事
書生元不用長檠
　　　題静軒
<pb:KR4h0082_WYG_007-3b>
徑深寂寂鎻苔裀此地不生車馬塵夢斷瑶臺惟有竹
棋聲花院似無人蛛因門閉牢穿網鵲悟枝乾自採薪
秪道乾坤大如許不知天地又新春
　　　寄朱約山
嵗晚江空烟水寒楓林葉落楚天寛若無雁足書難寄
作盡鳶聲吟未安晉帖臨成思入石離騷讀罷擬栽蘭
老來絶被梅花惱後㑹君應笑我孱
　　　登黄鶴樓
<pb:KR4h0082_WYG_007-4a>
西風吹我登黄鶴白雲半在欄杆角題詩不見舊時人
惟見青山俯城郭凄凄芳草鸚鵡洲江水滚滚來無休
嵗月俯仰成春秋古人今人無限愁
　　　題醉月亭
采石江頭李太白狂不奈煩宫錦窄赤壁磯下蘇東坡
一葉泛泛凌風波當時有月并有酒和酒和月吞入口
酒腸得月冷于氷化作瑰辭喧宇宙兩首賦百篇詩千
秋萬古稱絶竒兩翁不作歸來鶴玉宇瓊樓寒漠漠若
<pb:KR4h0082_WYG_007-4b>
得長江變潑醅少住人間亦差樂望圓晦缺秋復春古
來明月今來人我時舉酒問明月月亦團圑譍不得鐵
如意玉唾壺我歌君和聲嗚嗚爛醉起舞嗔人扶問影
莫是李與蘇月中仙子知得無
　　劉養吾
　　　别蕭髙鳳
惜與可人别又貪歸路長人生有離别吾事屬閒忙沽
酒澆芳草垂鞭㸔夕陽眼前聽鶴語世路劇茫茫
<pb:KR4h0082_WYG_007-5a>
　　　送錢方立遊荆二首
峴山西上楚天頭書劍區區事逺遊嵗月如流方作客
江山信美莫登樓百年耆舊誰家傳一代衣冠又古丘
亂後題詩詩即史未應輕付水東流
不辭䟦渉恨﨑嶇如此飄飄一丈夫新雨驚秋鳴草樹
行人隨雁落江湖嵗年寕向長途老天地何堪一室拘
幾世中原今復合更陪九萬作鵬圖
　　揭曼碩
<pb:KR4h0082_WYG_007-5b>
　　　送馬雍古祖常御史使江西
我皇屬憂顧君子得安居孟春風且寒遺子以脩途四
牡何翩翩回首睇神都我懐正紆鬱殽凾忽已踰積雪
破長巒萎者何時蘇巋彼蓮花峯上出浮雲衢白日皎
以懸下視若𤣥虛烟塵起西北原野無定株行者中顧
懐居者念其廬黄河洶東流西自崑崙渠四海豈不曠
切若肌與膚親賢逺讒人古以致康娛君子試多材乃
用在馳驅秦隴阻關塞嵗月浩已徂鞠躬盡明義足為
<pb:KR4h0082_WYG_007-6a>
世所模
　　　宿寳應
此縣經過數中年感慨増繫舟喧夕浪開笛暗寒燈時
俗隨同異文章任愛憎平生江海意一一賴良朋
　　　入秦淮和曽編脩
秦淮江上送飛鴻秦淮水流西復東六朝人物已寂寞
萬古雲山空叠重明日還沽采石酒昨朝猶聽廣陵鐘
人生不似寒潮水去去來來有定蹤
<pb:KR4h0082_WYG_007-6b>
　　　泊安慶時再北遊
夜泊淮西郡寒生客子衣酒家臨岸閉野火隔江飛雲
盡月初出潮平風漸微昔年城下路此際正南歸
　　　待潮
扁舟夜閣寒沙際欹枕待潮紅日髙無數征帆背人去
海門何處水㴞㴞
　　　夏五月武昌舟中觸目
兩髯背立鳴雙櫓短蓑開合滄江雨青山如龍入雲去
<pb:KR4h0082_WYG_007-7a>
白髪何人並沙語船頭放歌船尾和篷上雨鳴篷下坐
推篷不省是何鄉但見雙飛白鷗過
　　　宿梁安峽夢故室有感時還旴江
梁安峽裏杜鵑啼絶壁蒼蒼北斗低雲氣倒連山影合
石稜斜鬬浪聲齊南風盡日迎歸客落月空江夢故妻
一室數人分十郡百年幾處候晨雞
　　　題花鳥圖
吳中女兒顔色好洗面㸔花花為悄調朱弄粉不自施
<pb:KR4h0082_WYG_007-7b>
寫作窓間雪衣鳥綠窓沉沉春晝遲半生心事花鳥知
花殘鳥去人不歸細雨梅酸愁畫眉
　　　題饒家橋上有墨龍
饒家橋下秋水深饒家橋頭黄竹林誰其濟之饒氏媪
績麻作橋橋九尋青山叢叢似吾髮白石鑿鑿如吾心
歸去秋衾續殘夢風雨滿橋龍夜吟
　　　海棠
嫣然無在不凝脂絶世東風綵筆竒却問太真曽睡否
<pb:KR4h0082_WYG_007-8a>
還應長睡馬嵬時
　　　送趙履道虞叔常還江右
趙子我同里虞郎我同年手折武昌栁送上西江船買
魚沽酒燒荻鞭夜下西塞寒山前西塞山碧女苔君今
去幾時回東風花開春水漲待君黄鶴磯頭望君庾公
樓上
　　　贈淳真子
蕩蕩白玉京超超淳真子十二求神仙服事丘與李嵩
<pb:KR4h0082_WYG_007-8b>
洛二十載結茅白雲裏飡是暘谷霞飲是玉池水鬼神
莫能識百念吹不起一朝忽騰化徑去不可遮飛駟服
五龍角巾揺三花朝發梁宋國暮宿河漢槎朝食千嵗
桃暮食五色瓜長揖青牛君髙歌度流沙還憇金張館
調笑許史家日食五侯鯖安能飯胡麻春風長安陌落
日邯鄲道迎人上青天送人入秋草竦身八極表天地
忽亦老寄謝區中人全真以為寳
　　　黄尊師髙軒觀鵝因留宿
<pb:KR4h0082_WYG_007-9a>
開軒南岳下世事未曾聞落葉常疑雨方池半是雲偶
尋騎鶴侣來此㸔鵝羣一夜潺湲裏秋風得細分
　　　夢武昌
黄鶴樓前鸚鵡洲夢中渾似昔時遊蒼山斜入三湘路
落日平鋪七澤流鼔角沉雄揺動地帆檣髙下亂歸舟
故人雖在多分&KR0262;獨向南池㸔白鷗
　　　大明殿退朝和周待制
巍巍道徳拱羲皇濟濟威儀陋漢光日射龍文宫女扇
<pb:KR4h0082_WYG_007-9b>
風傳雞舌侍臣香中宵景氣浮雙闕下界歡謡動八荒
詞館小臣何以報皇圖聖夀共天長
　　　送唐尊師祀武當
龍衮分香下絳霄羽衣承詔出清朝星臨翼軫南垂濶
神降虛危北極遥金殿壓雲開紫氣玉臺和月合笙簫
蕃釐更為吾皇祝下國時豐雨露饒
　　　送詹師尊歸廬山
香爐峰色紫生烟一入京華路杳然雲碓秋閒舂藥水
<pb:KR4h0082_WYG_007-10a>
雨犂春卧種芝田詩慿海鶴來時寄劍自潭蛟去後懸
忽報歸期驚倦客獨淹微祿負中年
　　　寄題胡氏園趣亭
日與世情逺學人聊治生畦蔬多品類樹果各生成野
老還偏數山禽近不驚詩書吾所好農圃也須明
　　　小孤山曉發和蔡思敬韻
日落霞明錦浪翻厓傾石峭白雲閒乾坤上下雄孤柱
吳蜀東南壮此關神物下移風動地仙舟曉渡月漫山
<pb:KR4h0082_WYG_007-10b>
回瞻絶頂登臨處空翠溟濛杳靄間
　　　長春宫
古樹縈紆入深宫結構牢鑿城通水繞累土築雲髙輦
路行巡鶴神霄載巨鰲應逢王母使持此獻蟠桃
　　　祖生詩
浦城孝子身姓祖自憐性命如糞土生纔五嵗遭亂離
有母更被官軍虜零丁二十八春秋母縱得生何處求
天地茫茫明月恨江山漠漠白雲愁忽得母書驚母在
<pb:KR4h0082_WYG_007-11a>
㸔書未盡淚先流書云流落河南縣河南踏遍無由見
唐州境上忽相逢白髮蕭蕭霜滿面誰知喜極情轉悲
旁人更問初别時千生萬死到今日始為母子東南歸
東南迢遞關山路入門猶記庭前樹居人傳説盡相㸔
雞黍提擕竟朝暮祖生子母真可憐少壮離别老大還
同時鄉井被兵者㡬人骨肉能生全願生母子長夀考
四海昇平永相保
　　　漁夫
<pb:KR4h0082_WYG_007-11b>
夫前撒網如飛輪婦後揺櫓青衣裙全家托命烟波裏
扁舟為屋鷗為隣生男已解安貧賤生女已得供炊㸑
天生網罟作田園不教衣食㸔人面男大還娶魚家女
女大還作魚家婦朝朝骨肉在眼前年年生計大江邊
更願宫中減征賦有錢沽酒供醉眠雖無餘羮無不足
何用世上千鍾祿
　　　髙郵城
髙郵城城何長城上種麥城下桑昔日鐵不如今日耕
<pb:KR4h0082_WYG_007-12a>
種塲但願千萬年盡四海外為封疆桑隂隂麥茫茫終
古不用城與隍
　　　長風沙夜泊
長風沙風沙不斷行人嗟行人嗟奈君何南風正髙北
風起大船初灣小船喜移船更傍大船頭不獨風沙夜
可憂更視行人好心事長江何處是安流茅舍參差數
株栁時平尚置官軍守青裙老嫗詫鮮魚白髪殘兵賣
私酒魚賤可買酒可沽他人心事知何如
<pb:KR4h0082_WYG_007-12b>
　　羅澗谷
　　　㓜輿折齒歌
秋衫未成錦機語棠梨半花鳳一羽象床雪練小龍梭
細穴銀光吐氷縷西隣郎君東海歸芙蓉半白杏雨肥
十二闌邊説幽怨勸織南浦鴛鴦飛匿蘭舍蕙無消息
春酲彤霞漾玉色小龍出風雨聲奔騰觸裂雙白石白
石國城三十六女子軍來兩城覆鸞歌猿嘯强激昂百
户風來如箭簇章臺公子真豪縱復以微言相感動郎
<pb:KR4h0082_WYG_007-13a>
君切莫更癡心忍作甘心可人痛
　　孫伯善
　　　去妾詞
妾昔重顔鮮抱裯十五年阿母云亡主中饋安排翁續
鸞膠絃新歸主婦情未宻陡然兩意生荆棘推將怨隙
在妾身教妾徬徨留不得翁今愛妾空有心妾亦知君
愛妾深自古亡家為顔色妾身不當千黄金回首向翁
語遺子留自乳浮雪有&KR0262;時人生豈長聚妾生婦肻留
<pb:KR4h0082_WYG_007-13b>
妾在婦應去但願主翁琴瑟調妾身不恨無歸處
　
　
　
　
　
　
　元風雅前集巻七

<pb:KR4h0082_WYG_008-1a>
欽定四庫全書
　元風雅前集巻八　　　　　元　傅習　編
　　黄南卿
　　　梅子
水邊籬落舊精神烟雨園林急薦新對酒摘嘗金彈客
繞林簪戱玉釵人一根清苦千丸雪四月紅黄隔嵗春
待得餘花都結子東風流轉便生仁
　　　金陵
<pb:KR4h0082_WYG_008-1b>
采菱風急棹歌聲白鷺舟前一帶巾緑水不收中夜淚
青山空掩六朝人城頭寂寞依龍阜江左興亡寄虎臣
孫楚酒樓何處在月明猶寫謫江神
　　湯子文
　　　白海青
皂鵰赤鶻世紛紛羽翮何如白錦紋東海飛來一片雪
西風透入萬重雲老拳獨擊頑鵝腦俊目寕㸔狡兎羣
玉食所需誰可得夜來丹詔賜元勳
<pb:KR4h0082_WYG_008-2a>
　　　繡毬花
誰擲流蘇滿小園無心花蕚宻相聨唐宫玉蝶團風軟
后土瓊花簇月圓妖態欲來裀上舞異香宜在帳中懸
試看有物渾成處如在東風太素天
　　劉雲山
　　　題雪後溪橋
　　　　老翁着脚欲渡小橋後有奚奴揺手似言橋
　　　　險緩渡之状
<pb:KR4h0082_WYG_008-2b>
背錦奚奴指顧間雪橋如險意如閒不知此興政不淺
將謂先生跬歩艱
　　申屠致逺
　　　無絃琴
静中有物即縈心物象相忘趣轉深為報柴桑陶處士
無絲争似更無琴
　　趙半間
　　　秋夜曲
<pb:KR4h0082_WYG_008-3a>
寒禽認故枝遶枝猶依依凉螢亦知秋飛來傍床帷幽
閨刀尺冷遊子何當歸脩途苦不易庶無寒與饑及此
清夜長為君製裳衣
　　　憶友人李雲南
送客出荆扉忽見青青草故人别經時恍惚千里道千
里故不遥咫尺夢難到孤鳥安朽株行雲在晴昊敢嘆
㑹無期坐念春風老
　　　示兒
<pb:KR4h0082_WYG_008-3b>
閉門避秋風開門落葉滿稚子晨發篋却嫌故衣短衣
短何足嫌掩脛尚可挽爾父故多憂爾母復不懶力作
常苦饑力織未及暖窮厄世固多榮華亦滿眼但將爾
日長勉旃事編簡
　　　去婦詞
　　　　里有孀婦子不檢而無室既疾病乃亟為娶
　　　　且命之曰為汝娶為宗祀計也未幾而死而
　　　　子竟違母言尋出其婦婦以衰麻在身義不
<pb:KR4h0082_WYG_008-4a>
　　　　得去被廹逐不可留因為詩以寫懐
落葉不返柯去婦無歸年歛袂出故幃獨影心悽然君
心紙鳶飛萬里難拘牽妾如鬢邊花未衰先棄捐憶昔
初嫁君姑病在床前嵗月能幾何衰麻奉姑筵妾夲辭
門去撫棺淚如泉九原㑹有知當為去婦憐
　　　嵗晚歐陽徑存相遇
街頭羣兒晝聚嬉吹簫撾鼔懸錦旗粉面少年金縷衣
青鬟擁出雙娥睂騃翁前驅嚚母誚醜姬妬嗔狂客笑
<pb:KR4h0082_WYG_008-4b>
虬髯奮㦸武畧雄蜂腰束翠歌唇小眼前幻作利名塲
東馳西騖何蒼皇栖栖猶是蓬蒿客須㬰喚作微垣郎
新昏未已愁已作危途墮馬千尋壑關山萬里客心寒
妻子衰燈雙淚落紛然四座莫浪悲是醒是夢真堪疑
紅鉛洗盡歌管歇認渠元是街頭兒
　　　止言
蘇張舌如㦸危人亦危身期期周御史千載稱直臣清
談每敗事諧謔良損神田翁有斗酒招手聚比隣所言
<pb:KR4h0082_WYG_008-5a>
惟桑麻語語不失真
　　　戱題
十日霜勝雪開門風更𦂳幽齋坐寥閴寒爐火如燐驅
兒旋拾薪匍匐良可憫支頥背弓蝦吹燎唇噴蜃濕烟
滃雲霧生枝呌蚯蚓非瞽目常翳不慼涕自隕居貧正
如此念之時一哂
　　　宿村庄
凉吹揺青燈稚子供濁醪寒影忽在壁短髪何蕭騷且
<pb:KR4h0082_WYG_008-5b>
持竹根枕卧聽蒼松號紙衾穏䝉首背癢不得搔須㬰
作竒夢小艇飛洪濤驚覺白滿榻晴日窓前髙
　　　題十六羅漢看手巻圖
夲不立文字聚看看底事一隻眼猶多何用三十二
　　羅滄洲
　　　郊行
桂花無主亦清秋蕎麥為誰先白頭螢不照身嘗隠見
鷗無求世自沉浮
<pb:KR4h0082_WYG_008-6a>
　　張周卿
　　　鏡中燈
孤影徘徊入照臨西風不動影沉沉一池鉛水鎔真火
半夜金星犯太隂雞翅舞時紅㷔歇蛾頭撲處碧光深
縱渠百鍊千燒後依舊剛明一片心
　　周石源
　　　緑隂
萬紫千紅夢已休眼中驚見翠光浮數聲啼鳥無尋處
<pb:KR4h0082_WYG_008-6b>
幾度斜陽不入樓潤透琴書渾欲雨凉生衣袂已先秋
此時蒲栁還多感莫遣西風一夜愁
　　王性存
　　　書懐
九秋夜氣肅明時見休徴泰階列六曜湛湛平且平蟻
臣再拜祝乾坤永清寧不學兒女態抱拙祀雙星
有地莫種花有堤莫種栁花栁豈不佳而恐易衰朽吾
情匪好異只種竹與葵存竹勁直操存葵夲根思
<pb:KR4h0082_WYG_008-7a>
　　趙心逺
　　　秋晚
一曲菱歌斷西風吹鬢鬟秋隨荷葉老人對菊花閒鳥
沒疎烟外楓明落照問南山有秋色相對自怡顔
　　趙季文
　　　舟中夜作
身同南雁去回首意茫然酒醒家千里詩成月滿船河
渾非為雨岸轉欲移天夜静晶河漢凉風自斗邊
<pb:KR4h0082_WYG_008-7b>
　　連伯正
　　　釣絲風
短髪冷颼颼倚闌初下鈎閒來片水外輕弄一痕秋淺
拂蘋花亂低分栁影浮烟波清夢逺吹不到王候
　　胡尊生
　　　送君進周公
憶君初來湖水滿水火金鱗春波暖江南早晚雪花飛
滿帆下水送君歸霜風淅瀝湖光晚白魚粳米中流飯
<pb:KR4h0082_WYG_008-8a>
回首咫尺廬山雲一寸心長帆力短臨分乍覺過重闈
金螺移在雙翠眉啞啞林鳥啼樹枝家人夜夜卜蛛絲
雪醅新釀都昌酒欲來不來待君久人言逺歸勝前婚
稚子牽衣婦擕手窓前紅燭宵彈棊新婚滿眼寧相思
江南今嵗梅開遲贈君無花折空枝明年花開來不來
　　　瓊花上天
無雙亭前浮冷月蕪城暗鎻腥烟黒仙魂夜吟天欲泣
巫陽下招飛玉勅神風鬼雨鞭車急一株玉雪雪中立
<pb:KR4h0082_WYG_008-8b>
金瓶嵗嵗朝衮龍異香蕩漾天水濃蓬萊峩峩髙北斗
玉佩深沉舞衰栁瑶京三月銀雪飛瓊仙瓊仙招不歸
鈞天夜奏紫皇醉二十四橋寒浸水
　　　夀梅辭世
武陵老月愁黄昏玉宫氷山無返魂寒羗吹風鐵心裂
春顔怕見烟綃真雪身匝地大如屋縞衣夜醉香雲宿
孤山春去浮羅平肻立腥埃吐瓊玉銀河倒瀉春恩澤
幾度寒天峥老骨便令更似八千椿癡頑萬古終成塵
<pb:KR4h0082_WYG_008-9a>
芳蟾冥茫駕蟾去烟昏雲霾夜無曙為憑青鳥别君王
後百千年歸閲世
　　　野鷹來
野鷹來霜風髙山寒鳥死狐兎逃我有鮮肉肥爾膏軟
皮為鞲絲為絛山中忍饑良獨勞野鷹來髙髙臺歛翅
猴立何為哉當途猛虎闞我室赤精細骨皆凢材野鷹
來沔之水昔年種樹今如此巢危雛弱將奈何野鷹啼
來吾望爾
<pb:KR4h0082_WYG_008-9b>
　　　陌上花
陌上花臨春暉臨安女兒吳王妃吳王沉醉香風圍金
泥為寫緩緩歸陌頭夜雨花成泥年年長花開時吳王
宫妃招不來
陌上花嬌欲語吳王妃臨安女封書寄與緩緩歸陌頭
花好能幾時錢塘之門易幾主嬌紅猶似吳妃舞吳妃
　一去招不來招不來花開花落無窮期
　　　金莖承露
<pb:KR4h0082_WYG_008-10a>
蓬萊仙人騎黄鶴來遺劉郎不死藥銀漏無聲秋夜深
時見星河頭上落金精紏錯蛟龍蟠未央闕角觚稜寒
莫教仰見杯中物直是它年雙淚痕桂房椒壁蕙蘭老
留得新愁向雲表猶逐官車出漢關茂陵蕭蕭濕青草
　　　因官伐松
大夫去作棟梁材無復清隂䕶綠苔只恐江頭明月夜
誤他千里鶴歸來
　　宋　夲
<pb:KR4h0082_WYG_008-10b>
　　　送歐陽炳四首
暖翠空濛故國山夢中慈母美連環文明門外春纔好
百尺吳船漾綠灣
樂聖銜盃李適之十年春夢疾如飛蒼頭零落郎君小
祖帳無知上客歸
曽侍先皇法從臣故教給札紀華勳名山久已藏名姓
莫作區區世上文
去年清問下青雲曽把文章付與君眼見皇恩絆漁隠
<pb:KR4h0082_WYG_008-11a>
江湖煩報白鷗羣
　　孫用復
　　　中秋前一夜賞月以明夜隂晴未可知分韻得
　　　未字口占
年年今夜月今年今夜醉月色既已佳論圓還覺未
　　黄河清
　　　題徐孺子亭
宇宙貞魂喚得醒一樽和月酹江聲看空東海有此士
<pb:KR4h0082_WYG_008-11b>
髙出南洲只一亭檜色半天猶傲世湖光落日欲吞城
蕭然四壁殘燈火閲盡東風萬刼青
　　胡古愚
　　　寄題杜隠君思學齋
先生髙尚製荷衣結屋藏書入武夷泉石洗心無别事
皇王經世有遺思據梧朗咏秋清夜隠几㝠觀晝永時
立志獨脩天爵貴故應荷蕢接輿知
　元風雅前集巻八

<pb:KR4h0082_WYG_009-1a>
欽定四庫全書
　元風雅前集巻九　　　　　元　傅習　編
　　髙若鳳
　　　題朱進士御賜詩
憶昔霓裳清夢還廣寒宫殿鬰㠝岏神龍久矣乘雲去
猶有驪珠落世間
　　　遊白鹿洞書院
碧瓦參差儼杏壇白雲深鎻洞門閒不宗朱氏元非學
<pb:KR4h0082_WYG_009-1b>
㸔到匡廬方是山十里松風潮洶洶一溪泉雨佩珊珊
便當卜築書䑓近五老峯前任往還
　　　送謝有源閩中醫官
出山只為有源長&KR0262;作人間六月凉從此不憂丹荔渴
寳塘一派冷於霜
班資髙下不須論一歩青雲亦上恩小試參差醫國手
有人稱是野航孫
　　　贈相士張月梅
<pb:KR4h0082_WYG_009-2a>
清光萬里飛銀闕嵗晏天寒桂香歇含章殿是廣寒宫
月似梅花梅似月世間有梅有開落天上有月有圓缺
乾坤清氣鍾於人千古不摩方寸鐵月邪梅邪杳莫辨
净色含香兩竒絶西山有雨南浦雲反覆紛紛異凉熱
槎仙老眼閲人多獨獨來尋㶚橋雪月梅已寒雪更寒
窮年三友長相㸔論詩論相神自完出門一笑天地寛
　　張叔暘
　　　送滕玉霄
<pb:KR4h0082_WYG_009-2b>
我恨江上水不能洗離愁又恨江上水不能為我留日
黯黯雲悠悠胡不推出黄金毬照我一笑送沙鷗俎豆
萬古相賡酬風流此老黒貂裘飲乾海水蛟龍憂人間
雙鬢秋筆底巫峽流傲睨幾何同一漚識我不識吾何
求安得從此長嬉遊昔日間今瀛洲江水洗得離愁不
為我留住江上頭三百尺酒樓五百斛酒舟
　　許獻臣
　　　次韻浦平章致仕
<pb:KR4h0082_WYG_009-3a>
君恩許老重増秩相印封回不再關石以補天還袖手
雲能成雨便歸山力將富貴推身外倒捲乾坤入酒間
綠野堂前㸔絲竹古今誰得似君閒
　　　題賔月堂
人生自是人間客月亦天邊寄此身彼此虚空無着處
誰歟是主復誰賔
　　趙䝉齋
　　　題釣䑓
<pb:KR4h0082_WYG_009-3b>
君因卿相隠我為利名來羞見先生面黄昏過釣䑓
　　倪中豈
　　　贈張原性金華尉
天風吹雁秋影寒客子晨出燕城關青龍嘶烟杂錫鑾
腰螭割玉羅翠乾金花出匣雙虯蟠盪射&KR0276;女光欄杆
春萱花暖金樹合酒光入鬢顔渥丹風雲落筆神鬼泣
眼見老鐵生詰盤朝棲崑崙圃夕飲砥柱湍但恨雲路
無停翰東海百尺青琅玕
<pb:KR4h0082_WYG_009-4a>
　　倪若水
　　　過揚州
雉堞平來塹擁沙綠蕪深處見人家山河舊影藏秋月
關塞新聲起暮笳玉蕋已為庭下草蒺藜不是眼中花
當年鳳舸經行處枯栁無枝寄宿鴉
　　范徳機
　　　過西芹
路隠岩崖逈橋通屋舍重鳥啼黄葉寺泉注白雲峯市
<pb:KR4h0082_WYG_009-4b>
販賖柑柿畬耕間竹松行人報山郡失喜問萍蹤
　　　延平江閣
山勢包平險津流合衆源詎知從事劍不類大夫魂光
彩潛猶見精忠死尚存幽靈如可問吾意豈忘言
　　　奉同亷訪使君洎寮友遊愛同寺
閩粤古城東千岩半梵宫冐寒尋水石盡日倚虛空鐘
鼓何須急壺觴亦有終翩翩北海寺碑版翠無窮
　　　寄武夷杜徴君
<pb:KR4h0082_WYG_009-5a>
洞居清隠士時接武夷君斾影岩前見山香石上聞不
為圭組累焉有市朝分暫得同麋鹿終朝試與羣
　　　題張伯雨題東坊藁次韻
騷靈逝矣不堪呼幾欲南遊信楚巫城郭烟濤乘白帝
星河風露挹黄姑幽人昔恨九關豹佳士今猶千里駒
久客資君相慰藉可能無意謝飛鳬
　　　送黄中庸歸吟
法樂洞前曽一遊君家聞處洞西頭石潭正照猿猱月
<pb:KR4h0082_WYG_009-5b>
山藥曽經虎豹秋豈意吳城祠下路共尋楊子岸頭舟
胸中富有天官學莫為周南久滯留
　　　蓮房
憶得花神一笑懽六郎家住小江干佳人怨等秋風近
稚子眠聽浦雨寒强為折來開户牖誰將鎔出擬盃盤
少年太守思兄弟戢戢青頭莫謾看
　　　桂子
盡輸金粟三千斛換得瓊枝數㸃秋定是月中嘉種失
<pb:KR4h0082_WYG_009-6a>
却從世上異香浮石岩夜見呼猿摘藥臼晴敲伴兎秋
十月天台誰得見西風吹夢落山頭
　　　送夏蘭同知㑹昌
承聞吉日上江船佐命分符落雁邊野館溪頭三晉雪
山城留下七閩烟庭春花氣迷銅墨市瞑溪聲學管絃
何日周廬尋夜直倍知報政九重天
　　　瀉露亭
初秋白露降爽氣廹虛幃薄林方泥泥洒漠復霏霏暗
<pb:KR4h0082_WYG_009-6b>
襲玉堂悄斜飄金掌微鶴眠寒屢警螢火濕猶飛葉垂
知月朗花艶怯朝晞蘭飲畏朝墜草霑傷夕歸為霜當
夙戒去日漫增欷俜停吳宫女三月採薔薇挹彼枝上
香散入舞裳衣千嵗亦不滅但恐願相違君子保世澤
在久愈光輝
　　　題廣居家藏東坡竹
古籐尺五霜烟交不見長身見墨梢千載髙風猶一日
莫妨儋耳住無茅
<pb:KR4h0082_WYG_009-7a>
　　　贈廣居查尊師逺遊
查君學道戀名山廬結東南紫翠問更憶皇州春色好
却辭仙館曙光閒千年城郭逐人去八月星河奉使還
莫為崑崙無覔處早將詩賦動江關
　　　奉寄翰林鄧侍講
曩承持節江之東騎&KR1706;再上蓬萊宫蓬萊仙人歌白鶴
聲落五湖烟雨中世間爵祿不易致何獨去就如飄風
朝廷禮樂須制作六經隠義資發䝉論思廟堂集耆碩
<pb:KR4h0082_WYG_009-7b>
啟口寧讓前諸公閉門讀書古都市四輩冠蓋方隆隆
我生生長在窮谷那有文字争人雄謬䝉引喻百僚上
負祿府署慚無功一别十年還又五昔者少壯今成翁
誰知復客七閩下隔二千里來詩筒羸軀頓醒瘴癘惡
賴以慰此心忡忡粤王城南浪白日粤王城西花正紅
　　　經石門鎮
揺落石門秋水清殘僧樓宇映沙明買船欲上旴江去
路轉峯南聞雁聲
<pb:KR4h0082_WYG_009-8a>
　　　㑹約尋麻源不果
暫逺雲霞觀却希山水音珠星聨社下璧月動江潯始
集寳氣亭復趨金精岑輟棹更垂釣推書時弄琴石門
生佳景麻源籠曉雲是邦遇賢守佳致契幽尋樽俎廹
清好絃歌彰古心羣中宜鳳集泓下或龍吟頗愧塵務
通還為旅宿侵一行混吏執千載負圖琛既往事莫究
于茲念方深姑山如有意遂許一登臨
　　　順昌道中
<pb:KR4h0082_WYG_009-8b>
冉冉秋序髙勞勞客程促如何霜霰交不見原野肅顛
岸絢夕紅古澗漾寒綠非惟藤蔓敷亦復芳氣馥物生
固有常氣候殊過續以茲羸疾身動往居瘴毒念彼閩
村人田稀口如粟耕種上青雲妻孥力凉燠吁嗟公私
弊羣需待其熟安得亷恥吏俾之食常足上以承恩光
下以厚風俗丹心映皓首我何自拘束
　　　玉䑓
曉出玉䑓道山川稍夷曠只愁灘石際磊落更萬状市
<pb:KR4h0082_WYG_009-9a>
樓倚崖岸山頂列石障是中更有人隠約葱倩上我願
從之遊長風渉𤣥閬還歸保精路髙視神目王空濛飛
鳥過慘淡回波放由來心力疲㑹意乃益壮
　　　至懐安縣又入福州
山城列障駐餘霞水與長空逺映沙芍藥省中人望幸
荔枝林外客思家遥遥徐市三神櫂𣺌𣺌張騫八月槎
蚤嵗學遊今白髪不應猶戀棗如瓜
　　　望潮曲
<pb:KR4h0082_WYG_009-9b>
潮來直上青崖住潮住却尋滄海去烏石山頭望故鄉
故鄉更在雲深處我生不如橋下水消息春秋任流止
又不如如水上船去去來來年復年負祿旅孤二千里
上念慈親下妻子子生未觧别爺啼睡戀阿婆懐抱裏
烏鴉日日傍人飛喜鵲時時噪群西更有平安書字到
金壺約伴玉人擕
　　　平臺晚懐
落日微風生晚凉平䑓西上萬山蒼佳人獨不生同世
<pb:KR4h0082_WYG_009-10a>
樂土那知是異方海岳雲霞千古意鄉關道路九迴腸
丹青不寫歸田賦猶以虛名累霍光
　　　寄李秘書洞
秘書出是蓬萊苑流落東吳又一春見月定懷騎鶴侣
聞秋肯讓鱠鱸人吾曹事業徒温飽子等居諸異隠淪
海表何時擕手再相憐同是老詞臣
　　　送别周儀之推官赴錢塘幷簡李四秘書
武帝龍飛第一春京華相送各沾巾詎知邂逅文身地
<pb:KR4h0082_WYG_009-10b>
搃是棲遲皓首人山馹蛟眠星滿洞水鄉雁起月迷津
若逢李洞南天竺謂是前書感謝頻
　　　懐京中親友
海上經年思殺人絶憐京國舊交親過江惟有傳柑使
寄得書回是暮雲
　　　絶句
日净芙蓉逺春明芍藥長誰怜玉蝴蝶正似錦鴛鴦
　　　東署
<pb:KR4h0082_WYG_009-11a>
習静天常見居深路近通隂階垂葉露空院長春風
　　　春日西郊
春風千里福州城綠水青山老送迎惟有垂楊偏待客
數株殘雨帶流鶯
佳人不讓海棠嬌喜見天晴挹露饒若使有詩寧費日
便令無酒亦終朝
江上登䑓望眼迷西禪更在石岩西尋常楚嶠看花日
此處新苖緑已齊
<pb:KR4h0082_WYG_009-11b>
南澗清晨不易得有無更似此時春朱桃皓李都隨世
紫蝶𤣥蜂故趂人
　　　題先天觀圖
學仙之人與仙為徒住在匡廬之奥江湖之區張公鍊
丹作龍虎丹成御氣遊太虛後來出者絶代無何不學
仙住𤣥都𤣥都之壇角井孤上摩萬里之黄鵠下伏千
尺之饑鼯隂森檜筠自太古斬種力與開闢俱扶桑朝
日掛絶壁坐見樓觀青糢糊壁崖&KR0008;石瀉哀湍春秋雲
<pb:KR4h0082_WYG_009-12a>
露芝田腴我亦人間山澤癯偶陪䕫龍賔唐虞有時一
醉黄公壚振風三日撼不蘇折花不得渡弱水渾手始
識仙凢殊玉堂學士范與吳遺我茲山之畫圖尋窓數
户久歎息無因置我雙樗蒲獨行幽人不受呼掃葉青
澗聽啼烏日暮蘿徑相縈紆縈紆紆向何處明朝為借
麻姑鵬我亦騎之天上去
　　孫存吾
　　　餞虞伯生歸隠
<pb:KR4h0082_WYG_009-12b>
天地毓精英文章耀徳星虞庭春色滿翰苑月華明歸
隠琴書樂朝回軒冕輕凡才倩俱蓄藥籠俻參苓
　　　春日遊黄鶴樓
挿天棟宇接雲霞八面玲瓏望眼賖寒谷春回江夏栁
晴川日映漢陽花珠簾半捲琉璃滑宫扇初開翡翠斜
日近天人聆笑語廣寒宫殿隠仙家
　　　秋思
雁落秋風字字沉嫩凉偷入藕花心眼前多少關心事
<pb:KR4h0082_WYG_009-13a>
付與寒䖝徹夜吟
　　張息堂
　　　題手巻
陽氷謙卦妙入神當時鐫刻知何人至今寳玩逾琬琰
字體精勁無失真謙謙子謙能辨此手揮鐵毫出文字
功成何止地中山鑿破乾坤六十四
　
　
<pb:KR4h0082_WYG_009-13b>
　
　
　
　
　
　
　
　元風雅前集巻九

<pb:KR4h0082_WYG_010-1a>
欽定四庫全書
　元風雅前集巻十　　　　　元　傅習　編
　　甘東溪
　　　夜坐
林風自瀟瀟山雨時洒洒丈夫七尺軀地爐使吾矮
　　　早睡
病來貪睡早推月出山前月色不相捨小窓還自妍
　　　酒醒
<pb:KR4h0082_WYG_010-1b>
酒醒桂花發狂歌對花前隣家大罵我夜半驚人眠
　　　書生
踉蹡趨講席讀誦鬭髙聲我亦曽如此而今白髪生
　　　歸舟
片帆懸空秋滿腹凉月淡淡天無波平生湖海元龍意
早入西風漁棹歌
天壤豈無蘇季子恨我不識韓荆州遥山蒼蒼暮雲碧
何許一笛蘆花秋
<pb:KR4h0082_WYG_010-2a>
　　　下豫州
壮懐忍共白雲閒孤負僧房屋半間賣盡牢愁三萬斛
載將明月入西山
　　　托意
舊時燈火不知年托意篇章末世傳胸次只今無此事
聽風聽雨過殘年
　　　新春
花紅栁綠也逢時潤色青春有小時人世若無吾輩在
<pb:KR4h0082_WYG_010-2b>
東風寥落亦堪悲
　　　㸔梅
獨坐匆匆不自適出門偶見梅花開自從開闢到今日
此是東風第幾回
　　　暫憇
平生湖海遊南北東西路幾度夢殘時雲深不知處
　　　過南湖小酌
忽有一事碍胸次擺脱不得呼酒來溟溟濛濛混沌在
<pb:KR4h0082_WYG_010-3a>
坦坦蕩蕩虛空開精神半生留筆墨形骸昨夜為樽罍
年年㸔梅今白髪晴日江路行莓苔
　　薩天錫
　　　采石驛
客路青山外鄉心落照邊潤清浮野樹凉雨過淮天水
調誰家笛江帆何處船蛾眉亭上月今夜照孤眠
　　　采石懷李白
夢斷金雞萬里天醉揮秃筆掃蠻牋錦袍日進酒一斗
<pb:KR4h0082_WYG_010-3b>
采石江空月滿船金馬重門天似海青山荒塚夜如年
秪應風骨蛾眉雪不作天仙作地仙
　　　過石子崗
霞光日落紅穿樹山色雨餘青近人便好拂衣入山去
解鞍辭却馬頭塵
　　　次王叔能侍御史
龍蛇偃蹇出墻隂五色春雲態度深䑓閣文章散清氣
月明山館夜蕭森
<pb:KR4h0082_WYG_010-4a>
　　　次繁昌邑宰梅雙溪韻
矍鑠繁昌宰曽充觀國賔儒冠猶破㡌禮服尚垂紳淡
泊心無愧清癯自有神老膺朱紱貴驚見白頭新撫字
三年改歌謡百里民
　　林彦&KR1643;
　　　元㑹習儀和鄭子完
西山晴雪照階墀法曲天香㑹合時在野只知堯帝力
進朝方識從官儀日明黄道瞻丹扆春滿青都擁翠旗
<pb:KR4h0082_WYG_010-4b>
冠佩又承新雨露太平報效有深期
　　李源道
　　　次韻送虞伯生使蜀降香
城南尺五去天低迴首彤樓十二梯六月岷山猶有雪
三春雲棧逈無泥浣花溪上㸔秧馬芳草渡頭聞竹雞
見説草堂遺構在公餘須到錦城西
　　夏果齋
　　　和山間秋日見寄
<pb:KR4h0082_WYG_010-5a>
門前絶竹築成坡室邇其如人逺何亦曉不如歸去樂
真成無可奈何歌詩翁自此工難少俗子于人一揖多
何日同君秋月下桂花影裏舞婆娑
　　　過洞庭
萬里玻瓈一掌平倚篷人去似騎鯨掃除雲霧天無影
彈壓波濤夜不聲一劍秋横神鬼泣片帆風勁死生輕
詩成不用漢人語怕有蛟龍聽得驚
　　　上國簽事時作教諭已四年
<pb:KR4h0082_WYG_010-5b>
早年化筆妙衡詮棫樸菁莪意藹然名節繡衣霄漢上
精神玉樹晚風前古人針芥纔三語今得虀鹽已四年
昨夜書帷光彩動使星烱烱斗牛躔
　　　過岳縣
水紋如席浪花收誰遣湘中鹿角舟白露已過秋日淡
青山未了曙光浮諸賢豹變雲生足老子龍鍾雪上頭
可惜隔江燈數㸃匆匆過却岳陽樓
　　　送王副使美解
<pb:KR4h0082_WYG_010-6a>
瓜戍無情廹嵗年歸期行色占春先南商北賈多遺愛
剩水殘山有宿縁青栁一枝江上酒碧波千里月明船
衣冠文物傳江左好在家聲續昔賢
　　胡斗南
　　　悼文山
烈指西風感别離乾坤人物大竒竒生為孝子忠臣勸
死有皇天后土知萬折江流魚腹石千年人立首陽碑
一門史氏春秋筆愁把湖光入畫時
<pb:KR4h0082_WYG_010-6b>
　　陳中山
　　　餞理伯容調江西憲掾
五阨春官第重登憲府新人皆形迹避君獨肺肝真日
飲瓢惟水風行篲掃塵明朝江右客秋色滿湖濵
　　　奉題丁氏竹堂幷寄廷玉嚮仰之意
慈州二判經年别黄鶴山前見阿咸聞築新堂臨水勝
剩裁脩竹與雲叅午風窓户清含雪晴日琴書翠滴嵐
欲拉王猷時共造幅巾揮麈縱清談
<pb:KR4h0082_WYG_010-7a>
　　　餞郭端友赴椽巴陵并寄希仁兄問訊之敬
送客巴陵目逺鴻英年嘉樹玉菁葱門趨畫㦸諸候貴
地閲輿圖七澤雄極浦揚舲清漳濶亨衢遷轡碧霄通
别來安穏懐鄉否須問年同鞠賛公
　　　題甘文卿杏隠巷
禰子洲前萬杏花一壺仙隠客成家抄書簷下分香露
洗藥溪邉踏錦沙布素屢煩卿相揖劍芒終拂斗牛斜
曲江又廢明年㑹栽樹何由見綺霞
<pb:KR4h0082_WYG_010-7b>
　　　餞姜華甫調武陵椽
府史才猷俊沿書調武陵秦袍懐舊澤肱被割秋綾茗
椀茱茰苦艚舡杜若馨滄浪濯纓處搔首憶吾曾
　　宋梅洞
　　　挽胡宣慰
搏虎鬼猶泣屠龍地亦沉無兄寧有昔有弟必無今鐘
鼎他人手舟車過客心不堪回首處殘月墮花隂
　　　哭岳山
<pb:KR4h0082_WYG_010-8a>
天意只如此將軍重可傷忠無身報主怨有骨封王苔
雨樓墻暗花風廟路香沉思百年事揮淚對斜陽
　　龔子敬
　　　送楊起行
纓冠楚楚濯滄浪彼美人兮淇水陽大府久須唐令錄
中州正用漢文章忠貞滿眼真能幾遲莫相看耿不忘
至治朝廷天咫尺載歌丞相舉賢良
　　　送秦俗之補南䑓椽
<pb:KR4h0082_WYG_010-8b>
南臺禮意特相招送客溪亭自寂寥夜雨燈前春幾許
清風扇底暑全消中司執法分曹椽掌政名臣佐使軺
捧檄還應為親喜宦途等是上雲霄
　　　題張氏所藏石經
洛溢河清世之季鈎黨諸賢死無避橋門冠帶此何時
詔與(一作/為)群經正文字議郎郎將工𨽻書觀者繽紛門
外車似憂方册重灰(一作/煨)燼且可䥴摹辨魯魚南臺四
部存几磧誰見世間完六籍漢傳區區掇拾方到今不
<pb:KR4h0082_WYG_010-9a>
是糊塗墨(一作/客)
　　　述懐柬張仲實教授
霜清起病骨卧久忘籧篨殘息不暖衣短髪漸入梳渉
世何用早意適事不如既知非所能裁足不願餘藥苦
尚可飲家貧難可居秋來窘繁隂百畝沉嘉蔬滯穂尚
采掇吾生愧耕鋤南窓美朝陽昔賢遺古書風竹如應
門一室自掃除西庠張公子為我日回車言笑適相娛
綢繆焉得疏
<pb:KR4h0082_WYG_010-9b>
　　　掘山藥歌
綠薜紫藤緗色子種玉綿延春透髓晴虹嵗晚香不起
托命長鑱山谷裏小隠墻東塹藥欄劚玉政得才槃槃
服食相傳飬生訣茂陵劉郎和露啜
　　　病起試筆十韻
積雨迷空濶翩翩多去舟将家值卑濕無事得清幽安
石非髙卧文園已倦遊壮心適如意短髪寄搔頭病約
山容痩閒窺雁影浮雙扉寒自語一榻淡相留香篆縈
<pb:KR4h0082_WYG_010-10a>
紆晚畫屏瀟洒秋黄花荒古道白日起滄洲不死千金
藥平生百尺樓暫分仙枕夢遥訪羽人丘
　　　謝陳壺天恵蟹
寒浦縛來腸已無枯骨褁肉肉自腴為君喚醒江湖夢
孤篷細雨聲相濡貧家不辦滿眼酤槽頭酒滴紅真珠
起來獨坐秋風裏一徑晴寒菊數株
　　梁隆吉
　　　題葉東叔賔月堂
<pb:KR4h0082_WYG_010-10b>
人生自是人間客月亦天邊寄此身彼此虛空無着處
誰歟是主復誰賔
　　李古淡
　　　題子卿牧羊圖
自是天工肻放回回頭羞殺望鄉臺漢風吹&KR0262;羝羊隊
却入麒麟隊裏來
　　李誠泉
　　　寓洪中秋翫月
<pb:KR4h0082_WYG_010-11a>
金水鎔成一様秋三千世界雪光浮城中見月能多少
擬借仙人十二樓
　　彭容庵
　　　贈彭鐵面相士
只戴黄冠不豸冠雙眸窈碧見蒼寒江南多少秋風客
蘚茩山人一咲難
　　仇近仁
　　　潮
<pb:KR4h0082_WYG_010-11b>
一痕初見海門生頃刻長驅作怒聲萬馬突圍天鼔碎
六鼇翻背雪山傾逺朝魏闕心猶在直上嚴灘勢始平
寄語吳兒休踏浪天吳象罔正縱横
　　吳漢儀
　　　贈楚山樂路教之金陵謁御史
官滿宫城車載膏逺從建鄴覔同袍雨香芹泮春風轉
霜重柏臺秋氣髙青眼故人加顧盼丹心即日表英豪
金陵山水多住麗伴客登臨莫憚勞
<pb:KR4h0082_WYG_010-12a>
　　　吹簫歌贈金精山人陳天祐
金精之山何岧嶤夜深明月凉蕭蕭中有可人好絲竹
抱明月兮吹洞簫簫聲嗚嗚响空碧潛蛟起舞山魈泣
含宫嚼羽妙入神月落參横朔風急曲中却憶秦樓女
秦樓縹緲知何許鳴鳳雙飛竟不還至今遺事傳千古
君留吳中猶未發我亦知君調殊絶明朝却賦歸去來
吹簫還弄金精月
　
<pb:KR4h0082_WYG_010-12b>
　
　
　
　
　
　
　
　元風雅前集巻十

<pb:KR4h0082_WYG_011-1a>
欽定四庫全書
　元風雅前集巻十一　　　　元　傅習　編
　　何頥貞
　　　長沙留别董仲逺陳君直
嵗晚客衣薄揮毫更舉杯五年嗟一别兩月却重來南
屋夜相語北風船未開他年苕霅上回首定王䑓
　　黄子肅
　　　古意呈仲章貢侍御
<pb:KR4h0082_WYG_011-1b>
娉婷二八女絶色妙難畫新粧薄鉛華照影脩竹下盛
年事夫婿錦玉耀精舍雖非伯鸞妻惓然惜春夜琴餘
月當軒黙黙倚風榭寄語東家兒紅顔莫輕嫁
梧桐生髙岡雲氣涵空清南枝掛孤月上有蒼鸞鳴大
匠揮玉斧渾然合天成置之白玉堂被之絃歌聲一彈
松風來再鼔溪月明子期人已往青山為誰情
　　　題竹外一枝梅花
仙標何處來一寒倚寒玉晴窓見疎林座上春可掬山
<pb:KR4h0082_WYG_011-2a>
隂帶殘雪水影兼逺綠珍重孤竹君嵗寒伴幽獨
　　　題醫人黄子厚
悠悠溪上山叠叠山下雲幽人不出户芝草日以春伯
也種丹杏心與孤鴻輕仲也搗𤣥霜西風林間聲世降
運不齊病隨人心生芳草何所無誰能擷其英吾宗幼
方積積久用更精金丹有時合白日昇蓬瀛
　　　春晚
春老他鄉奈老何可人紅紫漸無多閒來綠栁坡頭路
<pb:KR4h0082_WYG_011-2b>
記得流鶯第一歌
　　　題春江小景圖
小艇無人載綠隂白鷗門外笋成林不知多少山中雨
染得一江春水深
　　　錢塘懐友
舟泊風林一雁聞白蘋紅蓼共思君月明江水多於海
雨後秋山碧似雲
　　　登福山遇僧偶出
<pb:KR4h0082_WYG_011-3a>
欲叩禪關未有詩滿山空翠濕人衣竹間倚杖到西日
試看白雲歸未歸
鷲嶺雲間杖屨幽竹風松影共悠悠何人分得僧家&KR1213;
坐看南山一片秋
　　　贈江玉成
千里還家獨抱琴象山杳在白雲林晚寒莫厭江東路
人倚梅花雪意深
　　　友人見訪不遇
<pb:KR4h0082_WYG_011-3b>
君乘白鶴下青雲我入春山聽曉鶯可惜小樓風雨過
無人收拾萬松聲
　　　尋故人
適興一尋君君家在白雲幽花春後見落葉夜深聞隨
意坐苔石呼童煑澗芹不須談世事詩思正紛紛
　　　留别
相尋復相別把酒意如何雲石有時合風湍無定波此
生無出處一笑對嵳峩長揖下山去暮烟浮女蘿
<pb:KR4h0082_WYG_011-4a>
　　　哭朱教授竹所
日問平安竹凄然泣白鸞講堂春寂寂歸路夜漫漫前
度成虛設斯文已不刋些聲雲谷外落葉帶微寒
　　　天運不已嵗時又春學已可乎作自勉詩呈李
　　　初教授諸公
東風一笑可人心旋瀝新醅對客斟山色未匀春意淺
梅花已老白雲深半軒依竹閒聽雨千里懐人欲抱琴
試問樵溪隔年意碧波東注𣺌難尋
<pb:KR4h0082_WYG_011-4b>
　　　送三山張國寳府椽美歸
三山星斗髙貼天三山潮汐走百川張公平生飲中仙
襟度脱落神飄然三山神人不敢友天風吹度金鼇顛
掃清案牘待明月平鋪綠水栽紅蓮公庭無人山色落
時有雙燕歸簾前樵溪夜雨深一尺城外明朝翠如織
春歸草木不可遮黯淡已作離别色離别兮奈何若有
人兮佩女蘿公不顧兮山之阿山之阿滄海𣺌𣺌浮雲
多
<pb:KR4h0082_WYG_011-5a>
　　　縣令行
石田海上秋不熱抱琴入山翠如簇白雲一榻流水深
獨對青松結茅屋西風喚起泥塗身野冠未見天上人
靈丹一粒肻分與便當負水耕炊薪
　　　題髙都事戴崧二牛圖
東風吹浪翻平林吳江咫尺移春隂牧童曉出不知雨
日暮歸去清溪深一童驅牛渉古㟁草烟惨淡迷目觀
雙蹄湧出層水間蒼峽蹴翻石雲斷一童踞䇿溪中流
<pb:KR4h0082_WYG_011-5b>
溪風不動波悠悠恍然顧影驚自失尚疑身跨蒼龍遊
平瀾逺峯結寒色至今宇宙留墨跡可憐三子人不識
我欲問之漢津客
　　　送素庵劉搃管歸
當年繡斧出九天倐如白雪下長川千峰收雨作秋色
至今梧竹吟寒泉熈䑓重來又三載干將出匣光不改
氷壺盡貯明月秋風露溟溟接滄海海空迢迢行玉麟
霜影蕩漾龍蛇驚石田歸來紫芝好䇿馬更入南山青
<pb:KR4h0082_WYG_011-6a>
南山歌兩岐何如陽春生物物不知魯人頌泮水何如
弦歌一千里昆也虎渡河寛也蒲作鞭何如樵溪九曲
落葉静平鋪綠水栽紅蓮紫薇殿前列藩輔華盖滄滄
五色聚䕫龍䠥&KR0887;天一方蟋蟀吟秋桂枝暮蓬萊楓葉
昨夜秋瓊樓夢覺題金甌銀河横白鸞去安得追逐鈞
天遊
　　　送僧定觀歸
詩僧百丈來復作五䑓别丁然振金錫桂子落秋雪山
<pb:KR4h0082_WYG_011-6b>
空白雲閒風息萬籟滅相思何處無江湖一明月
　　張希孟
　　　過長白山范文正公書堂
長白何岧嶤下有讀書室人云小范老于焉競晨夕蕭
蕭翳荆榛落落林泉石巻巻往曕拜共共如相及維宋
慶厯間群賢麟鳳集孰先天下憂一統經綸白中朝固
有人西夏諒難國力言出師凶深慮手澤失炳幾先見
明韓富有慚徳奈何時相隘欲碎和氏璧向非仁廟知
<pb:KR4h0082_WYG_011-7a>
千載血應碧至今忠義氣髙壓萬仞壁所以徳業髙要
知辛苦積功臣自古多動為富貴役視公平生心霄壤
邈相隔但能一善兼亦足千年塞遺容揭日星未覺關
塞黒長歌景行詩風林撼秋色
　　　晨興用俞立之韻
寒碧洲痕淺深青地勢平岩姿呈雅淡樹影碎空明窓
納一天曉人懐千古榮移床髙處坐遥看日東生
　　　惜鶴十首
<pb:KR4h0082_WYG_011-7b>
　　　　鶴仙禽也由凡翼非其比恒不為世人所愛
　　　　而愛之者往往皆山林中人盖物以氣合理
　　　　勢然也余嘗得其尤者一豢之既久翩躚與
　　　　人相習日者為田嫗傷其脛丸病兩月斃惜
　　　　哉因取其始末作十詩將以慰其不幸云爾
　　　購鶴
野處幽獨甚千金得令威挾雲出塵網領月到柴扉縻
足妨颺去遮亭使學飛至今湖上路樹石亦光輝
<pb:KR4h0082_WYG_011-8a>
　　　友鶴
雲雨手反覆紛紛知已誰𤣥裳真莫逆皓首誓相期把
酒或前舞遊山時後隨㑹看作人語細與話瑶池
　　　病鶴
渠夲仙家物胡為久不安强行時搨翼欹立欲遺丹誰
藥相如渴獨憐范叔寒一鳴雖确确猶自徹雲端
　　　醫鶴
饋藥人空數乘軒氣漸低無心吞餅餌何處覔刀圭暴
<pb:KR4h0082_WYG_011-8b>
日資丹火杯泉洗雨泥謾令通臂友時復憶幽棲
　　　挽鶴
共處人烟外誰期禍及身九臯空有恨四野欲無春華
表雲應唳瑶臺月亦塵當年林處士泉下定相親
　　　招鶴
歌徹楚人些㝠㝠恨亦増楓林空落月蕙帳亦寒燈仰
問天無語呼聞谷謾應料隨風露氣飛入亂山層
　　　瘞鶴
<pb:KR4h0082_WYG_011-9a>
非為恩帷蓋從遊嵗月深忍令一抔上埋盡九臯心致
奠攄幽憤為銘著徳音小松栽尺許悠久庻能尋
　　　憶鶴
玉立昂藏意山中我與君幾年遊賞共一夕死生分徐
歩閒窺沼髙飛逺帶雲為誰重起舞倚杖立斜曛
　　　夢鶴
繡幌燈昏處依依見痩軀引吭如有訴側頂不容呼枕
上行雲遶松稍落月孤堪憐漆園叟謾為蝶蘧蘧
<pb:KR4h0082_WYG_011-9b>
　　　圖鶴
百計無從見明窓吮筆圖研朱漆霞頂屑玉抹雲襦雅
状雖非似山居亦勝無却愁風露夜㧞宅上天衢
　　趙茂原
　　　贈郭上長歸括蒼兼簡葉縣尹林府判二公
夜聽春雨鳴雨晴君欲行君行向何處回覧括山青括
山萬叠青未了漠漠寒烟隔飛鳥三年官冷不得歸歸
夢時時度雲嶠竹鷄鈎輈啼夢殘落花如雪春風寒客
<pb:KR4h0082_WYG_011-10a>
途塵土何漫漫握手未許攀征鞍東關且盡雙樽歡東
關栁如帶中有别離態折栁不可持依依自相待宦遊
江海事多違我輩論交金石在舉頭咫尺天涯别行李
蕭蕭浸明月出門大笑心激烈良儔往往多契濶每一
思之生白髪白髪生何足驚志士慷慨期晚成酒澆磊
傀澆不平况復不飲難為情長歌&KR0262;作陽關聲子先歸
兮我暫停丈夫耿耿氣肻洒兒女淚浩蕩天地間清流
豈常聚郭公子休徘徊京城二月鶯花開束書早上黄
<pb:KR4h0082_WYG_011-10b>
金䑓黄金䑓上多英才拾取青紫實快哉秋來我亦逺
遊計萬里殷勤定相遇到手功名俱得意却誦如今長
短句
　　　曉寒曲
曲欄亷纎杏花雨博山烟飛裊晴縷夢回金帳春融融
鸚鵡驚寒隔窓語美人曉粧雲滿梳栁風吹香入氍毹
翠鬟嫋嫋綰不斷寳釵壓鬢紅珊瑚丫鬟捲簾採桃葉
驚起一雙黄蛺蝶
<pb:KR4h0082_WYG_011-11a>
　　　秋宵吟
平林薄暮風淅瀝黄金滿地秋狼藉新月出嶺光欲流
萬籟無聲夜寥閴誰家美人吹鳳簫彩鸞對舞摩青霄
欄杆縹緲碧雲逺天風入骨凉蕭蕭銅壺水寒銀箭澁
玉露滴空衣袂濕缸花落盡爐烟收幽懐耿耿生新愁
寒螿啼碎人間秋
　　楊逹可
　　　渡江寫懷
<pb:KR4h0082_WYG_011-11b>
手挽天河落九溟浪聲淘盡世間情一川光浸梅花月
萬頃波涵棣蕚春風雨不忘歸海意乾坤未老濟川人
此溪浩蕩流千古回首青山更麽青
　　吳仁傑
　　　送汪水雲入湘
碧水波翻海亦摧奮身鼇背䕶蓬萊忍隨天上紅雲&KR0262;
却馭關中紫氣回大道有形須變化𤣥關無鑰任敲推
擕琴更拜蒼梧野猶想南薰入調來
<pb:KR4h0082_WYG_011-12a>
　　鄧或之
　　　即景
樹影禽聲門半開墻東一逕沒蒿萊池塘通得官溝水
時送青萍幾㸃來
　　　絶句
清風左右凉滿室芷花香琴聲偶然斷不是客來妨
　　　芸芸陌上人
芸芸陌上人各為衣食謀寒饑稍不迫彼亦無誅求
<pb:KR4h0082_WYG_011-12b>
豈知衣食外復有千端憂憂樂夲皆然悵然寸心休
　　　掩巻
夢中有得意覺來還自喜掩巻嗒無言殘日在書几
　　　江橋樹次阮魯詹韵
江橋樹荏苒年華暮迎得行人來送得行人去落葉成
秋風行人在何處
　　　阮書附
江橋樹日日斜陽暮春風吹落花半隨流水去花落有
<pb:KR4h0082_WYG_011-13a>
盡時水流無斷處
　　　宿山家
秋深客路已無聊此宿何堪更寂寥雨葉响林人語寂
風燈近竹客心揺村醪味薄愁先醉野叟情親語漸驕
惟有兒童忘世故向人欹鼾到明朝
　　　聽琴
松花門巷小立久忽聞琴海鶴天風急山猿秋雨深一
時甚得趣千載有知音雖是無絃逹何由㑹此心
<pb:KR4h0082_WYG_011-13b>
　　　落葉二首
秋庭晝無人夜葉自滿地端居觀物化人生亦如寄朝
聞鳴蟬悲夕已見其蛻嵗晏共蕭條臨風發遥喟
落葉日已深庭樹日已瘁樹猶不枝梧葉亦甘委棄寕
隨風髙飛毋隨流水逝飛者或遶樹逝者𣺌無際
　　陳敬翁
　　　晚過玉林西齋二首
佳客因乘興能來慰寂寥空山多宿約好語在今宵白
<pb:KR4h0082_WYG_011-14a>
苧秋風急青帘市酒遥半升無處問清抱可能消
庭雨俱錘盡燈花待客詩三生今夜宿此道幾人知分
契情何厚林髙語自竒直為知已用非敢傲當時
　　　月下琵琶
不似潯陽縣哀絃帶客愁素蛾窺夜曲明鏡入南洲指
滑鶯初語腔新栁共柔向前兒女恨腸斷漢宫秋
　　　栁邉漁笛
莫是章䑓路青絲舞未收楚江歸去釣湘竹語孤舟一
<pb:KR4h0082_WYG_011-14b>
葉秋生樹何人夜倚樓舊時明月裏吹過白蘋洲
　　　初夜
獨坐興悠悠苔堦日脚收客衣凉悞葛池月夜私秋物
遣身猶累心閒逕未幽故人情分好渾不記淹留
　　　晚坐
緑隂深處寺日暮坐幽人水影光初刼苔痕塔半身荒
江無過客髙竹是比鄰未信清談少因㸔麈尾塵
　　　過胡震亨幽居
<pb:KR4h0082_WYG_011-15a>
欲復問何處行遲稍認門路隨幽草入巷與綠隂分市
盡人初逺言忘意獨存所經得才俊猶足慰斯文
　　　清曉過鶴上仙人
仙人睡方起松日髙數尺入户聞琴聲停歩立苔石閒
情契絶幽每坐忽終夕長揖道香清歡言正蒲席
　　　贄分宜縣丞吳子彥
道合無論見神交早為詩十年諸老盡一淡平生知池
草今無夢山隂復有期絶疑汚具眼猶意得吾痴
<pb:KR4h0082_WYG_011-15b>
　　蕭南軒
　　　寄吳子彦歸江東
鳴鸞誰倚洞簫歌黄鶴樓前舊脱靴天上佳期今夕共
江東歸思白雲多清風明月故人識有酒無魚良夜何
莫學鄉音唱蘆葉桂花滿載待西河
　　　寄黄尚雅
莫惜隔年期行當與子違門深紅葉字秋入菊花詩酒
熟蟹將到鱸肥鱠可思西堂風露重早下讀書帷
<pb:KR4h0082_WYG_011-16a>
　
　
　
　
　
　
　
　
<pb:KR4h0082_WYG_011-16b>
　
　
　
　
　
　
　
　元風稚前集巻十一

<pb:KR4h0082_WYG_012-1a>
欽定四庫全書
　元風雅前集巻十二　　　　元　傅習　編
　　先一初
　　　丁丑新正試筆
屈指蘧年逝今朝厯又新野烟痴作晚山雨細匀春舉
世貧為苦空門懶是真聊将雙碧眼跌坐閲時人
　　陸文圭
　　　燒笋賦(竹宇韻/)
<pb:KR4h0082_WYG_012-1b>
先生朝盤厭苜蓿笋味得全差勝肉蒼頭掃地犀角出
赤燄燒空龍尾秃土膏漸渴外欲枯火灰微濕中已熟
撥灰可惜衣殘錦解籜猶憐膚擢玉青青無分長兒孫
草草為人供口腹李家丞相蒸葫蘆石家美人煮豆粥
去毛留項有何好搗韮作虀空自速不如野人工食淡
自辦行厨入脩竹句裏曾參玉版師胸中㑹着篔簹谷
主人不問不須嗔昨夜西風响林屋
　　陳魚村
<pb:KR4h0082_WYG_012-2a>
　　　題接仙樓
五老峯前第一山天開綠野待公閒令威白鶴重來日
老子青牛又度關花木四時三月裏樓䑓一簇五雲間
我來便有凌風想為問先生覔大還
　　易炎正
　　　環秀樓
倩碧穹環類九嶷危樓空翠接清漪山人夲是山中客
山外㸔山山更竒
<pb:KR4h0082_WYG_012-2b>
　　張嗣良
　　　尋梅
夢中寄荒遐騎驢一訪故野梅過流水香斷無尋處天
寒嵗又晏偃蹇傷幽素獨行山谷深積雪迷歸路
　　　曉行
夢魂短短春宵殘喈喈雞語催征鞍東方彷彿淡月曉
栁露細拂征衫寒僮僕前行指予路那個長亭經某處
離情莽莽又分明黯淡孤村烟半樹
<pb:KR4h0082_WYG_012-3a>
　　何大虛
　　　畈歩作
隂靄通烟碎作霏春風吹入暖成泥女郎挑菜不知濕
調笑相攜過水西
　　　除夜
風縈縈雨霏霏寒輕新栁潤春到落梅稀筠籃入市買
紅燭烟火松林人醉歸
　　　元日
<pb:KR4h0082_WYG_012-3b>
聖主龍飛肇紀元野人相賀板扉前不知顔色老昨日
共説時光强舊年井口杏花春值雨墻筐栁葉暖肥烟
長溝緩繞風漪綠林下烏犍漸受鞭
　　　寄程承㫖
元凱同嚴召留班錫異恩聖神思治切宗社有公存地
立鼇峰峻天依鳳闕尊皋夔謀道合旦奭共心論妙幹
時雍化丕揚祖烈敦堯文嚴大典虞采倚昌言卦氣丹
凝鼎星符紫照垣竒齡歸碩徳寳厯肇皇元花竹蕃三
<pb:KR4h0082_WYG_012-4a>
谷雲霞煥九門相望清晝永朝下酒楹樽
　　　訪貢待制舟行阻風
今旦始自信余生非數竒懐人發清興欲雪成良時波
响雙櫓澁灘寛衆帆馳危查立小渡淺竹懸斷旗指浦
見鴉合轉蓬惜蜂移深烟曲江罄微雨三洲炊寂閴有
餘適濛洪無定姿余寕不可柰久與西山期
　　　送吳主簿之官石塘
簿領池州去開帆帶雨微當今公事簡見説縣人稀雲
<pb:KR4h0082_WYG_012-4b>
入九華碧雁驚秋浦飛丁寕橋下水官滿載書歸
　　　次韻寗志道表氏偕庵夜興
空庭山色重積此松桂隂微風從何來一鳥驚前林清
心有宻契幽聽得逺音寒燈照孤舘嵗晏夜偏深
　　　送人歸臨川
金河疎樹外去棹响流凘為客有歸日送人愁别時寒
雲隨雁逺南雪到山遲舊隠書無恙行藏莫豫期
　　　酬揭曼碩重贈
<pb:KR4h0082_WYG_012-5a>
嵗晏君獨留路長我將發林居難共語帝里易成别煮
水逐人飯依樹因車歇今夜抱琴眠街頭响鐘絶
　　　遇曼碩有贈
十年相勸忽相贈猶記書題狎故人京闕詩傳多應制
里門禄逮獨榮親梅花滿映林霏雪栁眼初迎輦路春
知是髙情難去任此身誰是自由身
　　　程學士山房宴集
芳郊暖微煦衆岫分餘烟迤&KR0404;望逺壑趣歸心轉延洞
<pb:KR4h0082_WYG_012-5b>
門石扉灰澗阨衆流喧居人隠古俗香氣通幽襌艶綠
度畫梁語笑相後先飄飄縱飛屐松聲正鏘然窈窕山
曲咈麗搆朝霞鮮勳庸在廊廟傑客儲芸編緬懐康樂
公寄蹤此周旋詎知有今夕聨集玉堂仙羣鵠亦與喜
共舞芳樽前無情尚方感矧當後諸賢暢飲抱真適逺
以寄微言茲遊即千載湛輩期相傳
　　　贈元復初
暖雲流青堤光風轉芳甸逺在天一涯幽沉限聞見㸃
<pb:KR4h0082_WYG_012-6a>
㸃秋歸鴻翩翩春來燕天路萬里通胡寕絶遐睠竒姿
奪南國悵望愧踈賤良㑹慰夙心願君畢歡宴
　　　梅
竒植遺山澤英姿照古今醲熏滿三極貞色照平林年
運神孤王隂凝力獨任太清㴠妙影元氣托芳心薄雪
村村淡輕烟澗澗隂蒼茫何見晚邂逅却愁深南紀開
春事幽情寄碧岑自憐餘短䇿相對發清斟
　　　元真寺橋小憇
<pb:KR4h0082_WYG_012-6b>
古刹傳清梵横橋雨歇時年華流水去春事落花知宇
宙遺陳迹江山夲後期向來多薄命今日信枯黎
　　　栁下
是誰安宅子占得綠楊隂山色春來長溪流雨後深樹
遥飛鳥疾人近戱魚沉舟子舡頭望安知不解吟
　　陳晉齋
　　　次滕玉霄韻
自是男兒志四方明時上國快觀光儒冠誤我青綾被
<pb:KR4h0082_WYG_012-7a>
人品還君白玉堂取友平生半區宇論詩今日得濠梁
嵗寒只有梅和竹風雪相㸔味更長
　　　呈草廬吳司業
斯文樑棟在成均自許儒冠可立身拍塞胸襟五經笥
清髙地位十分春泰山北斗道行世赤箭靈芝意自新
多謝春風薦賢筆肯甘躍冶外陶鈞
　　甘虛庭
　　　贈羅浮山
<pb:KR4h0082_WYG_012-7b>
吾聞羅浮山中人綠樽吸盡梅花魂花間騎鯨度海門
吟詩小住江南村詩中有時得相見雪中何年得白戰
一朝文運天門開布衣飛上黄金䑓嫦娥却忌君年少
未許青雲致身早鬚睂半染燕山秋萬里歸來風格老
我家大白清海湄與君邂逅荷花溪大椿庭前酌美酒
長松石上㸔殘棋浩歌白雲動長嘯青雲飛篝燈便共
談秋雨喚起英雄語千古古來將相皆神仙劉侯諸葛
青雲士我願君今重弩力天上風雲生羽翼萬花立馬
<pb:KR4h0082_WYG_012-8a>
㸔遊龍錦袍露染天香濕功名得意早歸來擕手三山
弄明月
　　凌虛谷
　　　秋夜長
秋䖝嘖嘖寒沙底城頭秋月白如水二十五絃秋夜長
㸃㸃滴斷離人腸萬里一身風露涼家家秋砧搗衣忙
　　　行路難
日月髙懸天闕裏何曾照着幽泉底不見靈均伍子胥
<pb:KR4h0082_WYG_012-8b>
忠臣翻作啣寃鬼自昔拙人遭譖讒多因踈豎簸唇齒
片石鉗如巨闕鋒寸心險似瞿塘水行路難行路難羊
腸九盤那可攀只愁平地生㠝岏
　　髙孤雲
　　　午過半間僧室
入門聞香風一樹桂花吐方丈半鈎簾空山度疎雨銅
爐上秋烟茶甌到賔主對景適忘言齋鐘報亭午
　　　觀畫山水
<pb:KR4h0082_WYG_012-9a>
逺樹幽幽屋平沙欵款人片天殘雪意一墨萬山身意
到形臻玅工深筆有神髙堂風日永展玩四時新
怒石分雨水竒峰入半天野橋歸去路疎樹有無烟取
用非工到精神在意傳道心少終日物我趣忘年
　　　蠟燭
取貭蜂甜後融春火力深直中元有骨明處夲無心花
吐燒紅日龍盤照夜金剪殘更漏永樓月度髙林
　　應居仁
<pb:KR4h0082_WYG_012-9b>
　　　題歐陽氏楊妃春睡圖
咸陽宫殿開東風上林花發千樹紅啼鶯語燕弄白日
太真嬌痴睡正濃九華帳暖揎不掩鬢軃釵横慵整㸃
翠衾薄籠氷雪膚寳枕痕深紅玉臉三郎要與遊陽䑓
躞蹀曵踵床前來擁扶侍女逼卧側惺惚困眼初半開
畫工㑹此無窮意寫向屛帷留後世憑誰喚取春夢回
漁陽鼙鼔聲如雷
　　　送黄錄判宣城之官
<pb:KR4h0082_WYG_012-10a>
紫髯秀美黄使君逸志雄材卓不羣北上奎章朝天子
東遊寕國佐参軍征帆千里長江水官舍三年叠嶂雲
相望柏䑓應不逺好將政治播殊芬
　　　送舅氏楚山樂教授之金陵謁爕御史
金陵形勝壓江淮舅氏斯行亦快哉况有故人&KR1301;馬客
能無新句鳳凰䑓風髙薦剡天邊去雲擁除書日下來
遥想歸帆應快意江頭江樹發寒梅
　
<pb:KR4h0082_WYG_012-10b>
　
　
　
　
　
　
　
　元風雅前集巻十二

<pb:KR4h0082_WYG_013-1a>
欽定四庫全書
　元風雅姓氏後集目録
　　巻一
　　　鄧善之(文原/)
　　　盧彦威(亘/)
　　　王繼學(士熈/)
　　　王儀伯(結/)
　　　馬昂夫
<pb:KR4h0082_WYG_013-1b>
　　　曹子貞(元用/)
　　　叚惟徳(輔/)
　　　李齊賢
　　　張氷溪
　　　錢雪界
　　　叚天祐(吉甫/)
　　　李兩山(思衍/)
　　　吳養浩(善/)
<pb:KR4h0082_WYG_013-2a>
　　　祝直清(蕃/)
　　　上官伯圭
　　巻二
　　　祝元美
　　　周鈞山
　　　李仲公(存/)
　　　梁彦中(宜/)
　　　夏誠中
<pb:KR4h0082_WYG_013-2b>
　　　王秋江
　　　王虛白
　　　蔡九思
　　　張伯逺(立仁/)
　　　龔楚清
　　　黄伯玉
　　　白仁夀
　　　王子東
<pb:KR4h0082_WYG_013-3a>
　　　吳遜齋(文讓/)
　　　蔡聖謨
　　　康秋山
　　　吳宜甫(文誼/)
　　　方寒岩
　　　楊原岩
　　　姚江村(雲/)
　　　方景山(鳳/)
<pb:KR4h0082_WYG_013-3b>
　　巻三
　　　薛宗海(漢/)
　　　黄晉卿(溍/)
　　　李坦之(道坦/)
　　　范葯莊(晞文/)
　　　胡石塘(長孺/)
　　　戴祖禹(天錫/)
　　巻四
<pb:KR4h0082_WYG_013-4a>
　　　鄧牧心
　　　倪元鎮(瓉/)
　　　陳剛中(孚/)
　　　李鶴田(珏/)
　　　趙青山(文/)
　　　歐陽伯恭
　　　劉起潛(壎/)
　　　吳正傳(師道/)
<pb:KR4h0082_WYG_013-4b>
　　　于介翁(石/)
　　巻五
　　　王蘭思
　　　朱夲初
　　　查廣居(居廣/)
　　　田師孟(衍/)
　　　黄君瑞(復圭/)
　　　康里巙(子山/)
<pb:KR4h0082_WYG_013-5a>
　　　張天師
　　　薛𤣥卿(𤣥曦/)
　　　張一無
　　　黄松瀑(石翁/)
　　　于仲元
　　巻六
　　　危太朴(素/)
　　　楊季子(鑄/)
<pb:KR4h0082_WYG_013-5b>
　　　包淝川(淮/)
　　　周徳可
　　　陳敬齋
　　　舒元易
　　　偰世南
　　　王𤣥翰(漸/)
　　　髙况梅
　　　張南&KR0399;
<pb:KR4h0082_WYG_013-6a>
　　　危琴樂
　　　韓中村
　　　况肩吾(逵/)
　　　吕元卿
　　　陳小庭
　　　章養吾
　　　許存我
　　　劉恭叔
<pb:KR4h0082_WYG_013-6b>
　　　葉千林
　　　葉天趣
　　巻七
　　　虞伯生(集/)
　　　吳宗師(全節/)
　　　馬伯庸(祖常/)
　　　髙新甫
　　　太𤣥天師
<pb:KR4h0082_WYG_013-7a>
　　　太乙子
　　　夏紫清
　　　歐陽𤣥(原功/)
　　　揭曼碩(傒斯/)
　　　王倫徒
　　　王士㸃
　　　謝草池
　　　詹厚齋
<pb:KR4h0082_WYG_013-7b>
　　　程登庸
　　　吳月灣(存/)
　　　彭孟老
　　　李進齋(晉/)
　　　李絅齋(粲/)
　　　朱納山
　　　虞伯生(集/)
　　　詹厚齋
<pb:KR4h0082_WYG_013-8a>
　　巻八
　　　真山民(桂芳/)
　　　江學庭
　　　揭希韋(祐民/)
　　　許伯昭(晉孫/)
　　　謝南窓(升孫/)
　　　黄朴齋
　　　周老山
<pb:KR4h0082_WYG_013-8b>
　　　曾徳厚
　　　周梅邊
　　　周溪邊
　　　周幕溪
　　　黄誠性
　　　𫝊東郊
　　　黄季嬴
　　　劉叔逺
<pb:KR4h0082_WYG_013-9a>
　　　熊澗谷
　　巻九
　　　冨珠哩翀(子翬/)
　　　理伯容
　　　甘　恪
　　　陳是若
　　　劉孟曅
　　　劉夢羲
<pb:KR4h0082_WYG_013-9b>
　　　張小山(可久/)
　　　章伯亮
　　　拜特穆爾
　　　趙由儕
　　　郭君彦
　　　張明善
　　　貟怡然
　　巻十
<pb:KR4h0082_WYG_013-10a>
　　　楊信可
　　　鄧徳良
　　　李宗冽
　　　王尚志(東/)
　　　徐天逸
　　　施性初
　　巻十一
　　　熊勿軒(鉌/)
<pb:KR4h0082_WYG_013-10b>
　　　羅太痩
　　　雷　機(子樞/)
　　　毛静可(直方/)
　　　陳以仁
　　　陳野雲
　　　潘心月
　　　林徳暘(景熈/)
　　　趙芝室
<pb:KR4h0082_WYG_013-11a>
　　　羅梅我
　　　劉草窓
　　　張奎翁
　　　李孟陽
　　　徐雪坡
　　　凃竹逸
　　巻十二
　　　危希尹
<pb:KR4h0082_WYG_013-11b>
　　　李草窓
　　　嚴春山
　　　葉水村
　　　袁安道
　　　陳應江
　　　王劍川
　　　李䝉齋(簡/)
　　　陳天霽
<pb:KR4h0082_WYG_013-12a>
　　　鄭　溥
　　　孫斗齋
　　　劉南金
　　　吳師道(正傳/)

<pb:KR4h0082_WYG_014-1a>
欽定四庫全書
　元風雅後集巻一　　　　元　孫存吾　編
　　鄧善之
　　　贈墨士吳雪堂
永寕賜筆世安有易水良工今不傳了知膠漆用相得
亦悟膏火明自煎昔從䝉莊觀副墨老歸芸閣窮太𤣥
與子欲擬毛頴傳待我暇矣磨墨磚
　　盧彦威
<pb:KR4h0082_WYG_014-1b>
　　　送鄧善之提舉江浙(十首/)
北門古深嚴論思寄籌度自非鴻才世訓誥何猶作夫
君出巴蜀文采動京洛十年掌絲綸摛藻楊景爍荆璞
抱瑾瑜龍淵淬鋒鍔肻獻上林賦寕居天禄閣即今觀
浙江眷戀晞金雀黄圖鬱紫氣絳節生碧落依然難為
情清霜養飛藿
　　　其二
春秋秉筆削凜若執𤣥鉞君獨抱遺經結髪飽剞劂明
<pb:KR4h0082_WYG_014-2a>
剖是非心微探義理窟下視羣兒愚争端王正月朅來
奮直筆浩然心思絶王功與帝徳照臨日月揭胡為厭
詞林擬欲觀溟渤榮華若浮烟汗簡青不滅
　　　其三
詞林富聲華幾人得精悍悠悠三百年篇翰孰承纉夫
君清廟噐祼薦盛圭瓉五就惜繁纓九游載雲罕依依
風向翔忽忽月新滿泠然時雨晴篇章不可斷
　　　其四
<pb:KR4h0082_WYG_014-2b>
風雨妬芳華稂莠深嘉谷天地豈不仁盛徳禀命獨明
庭萃羣英四門延穆穆既卜渭水釣乂起傅岩築聲蓽
何岌嶪衆輻輳一轂鸞坡儼清韻碩人歌在軸願言往
從之星駕命宜宿豈知彼𤣥鳥戢翼辭雲屋幸無素絲
悲庻免窮途哭
　　　其五
離離天星髙皓皓雲月光候雁過楚澤蟋蟀鳴中堂天
時諒難測徒然多感傷念子去意逺沉&KR0104;結𠂻腸憶昔
<pb:KR4h0082_WYG_014-3a>
初奉歡露白春蘭芳清樽罷新製妙趣深濠梁飛景急
西匿川流浩湯湯𤣥髪凄嵗晚木脱天雨霜蔓草豈容
惜松栢在髙岡
　　　其六
翰林與元子武庫森戈矛英聲邁千古逸韻横九州與
君契金蘭投分何綢繆清和謝夷恵典刑追韓歐坐令
人文煥允塞昭王猷念君獨逺遊寥落行人愁木痩楚
山曉風浄寒江流何當駕飛車都宴崑崙丘塵埃滿腥
<pb:KR4h0082_WYG_014-3b>
腐朝暮同蜉蝣
　　　其七
暘谷上寒日影射扶桑枝&KR1407;息及中天流光&KR0826;難持人
生百年内昂昂何所施孤鴻東南征浮雲西北馳可憐
萬感身㑹合須㬰期安得弄明月皎皎逺憂疑折花芙
蓉浦蕩漿江漢涯&KR0278;游以卒嵗身名良不隳
　　　其八
游雲蒼鱗穹閶闔不可呌徒令虎豹闗日月近輝耀濛
<pb:KR4h0082_WYG_014-4a>
濛八表塵隠隠萬彚竅冺然一歸途伊誰執其要栖栖
聖者徒禮樂懐&KR0444;緲閉門忍朝饑風雨深蓬蓼今年江
海去光景短螢爝禾黍滿故墟閭巷餘返照揮絃送飛
鴻古今一長嘯
　　　其九
昔我適吳㑹日夕承歡顔髙堂樂起舞綵服何斒斕東
潮洶波濤西湖翠烟鬟北歸餘十年謬跡通朝班家禍
一朝集音容何可攀悲號蒼穹逈往事思日艱命窮時
<pb:KR4h0082_WYG_014-4b>
亦迫志弱體自孱安得騰化術從君超人寰執手不忍
訣臨風涕空潸
　　　其十
我留君勿思君歸我當憶十年膠在漆一旦各異域吳
江激微波震澤起暝色鵾鵬隔天地雁鶩雜南北念我
平生友愴恨摧胸臆獨㸔燕山雲嵗暮日初昃永言長
風翔情寄南飛翼
　　　九月十日接駕回因遊香山寺飲于西崖之上
<pb:KR4h0082_WYG_014-5a>
　　　酒酣呈主人
迎鑾北去迷風沙㸔山西來走烟霞蒼山朝含太古色
長松百尺凌雲斜傑觀重樓炫金碧笑拍䦨干倚天立
出門却得望東山紅樹青林亂秋色痛飲崩崖吸鯨川
徑欲醉倒秋風前但恨浮雲閉白日使我不得瞻青天
忽忽今年負重九樹老山空復何有莫將身世愧淵明
縱有黄花無此酒
　　　奉賀李秋谷平章宿西郊
<pb:KR4h0082_WYG_014-5b>
春生騎吏飛塵外便覺髙情逺世紛酒泛香泉清易冽
夢侵仙骨冷難曛珠生滄海還驚月鶴舞層霄不見雲
無象太平今有象共欣良相遇明君
　　王繼學(参政東平人/)
　　　送華山歸隠西湖
方士求仙入滄海十二城樓定何在金銅移盤露滿天
琪樹離離人不采軒轅髙拱聖明居羣仙真人左右趨
青牛谷口迎紫氣白鶴洞中傳素書珊珊鳴珮星辰逺
<pb:KR4h0082_WYG_014-6a>
寂寂珠庭雲霧虛脩髯如漆古仙子玉林芙蓉染衣水
九關髙塞不可留歸去江湖種蘭芷山頭宫殿風玲瓏
𤣥猱飛來千尺松閒房誦經鐘磬响石壁題詩苔蘚封
欲向君王乞祠禄安排杖履來相從
　　　和馬伯庸見寄(二首/)
侍臣催講玉階西雲净觚稜曉色低天闢神州卑兩漢
地連碣石轉三齊含香晝永閒青𤨏視草堂深濕紫泥
最憶東山老松樹秋風應有鶴來棲
<pb:KR4h0082_WYG_014-6b>
長堤芳草遍灤河誰買扁舟繫樹槎金帳薫風生殿角
畫樓晴霧宿簷阿萬年枝上烏啼早九奏階前鳳舞多
供奉老來文采盡詩壇昨夜又投戈
　　　送朱夲初住玉隆
官河新栁雪初融仙客歸舟背楚鴻鐵杖晝閒山似玉
石樓人静水如空煮茶榻畔延徐孺燒藥爐邉覔葛洪
天上雲多白鶴去子規何事怨東風
　　王儀伯
<pb:KR4h0082_WYG_014-7a>
　　　和馬伯庸韻
金馬門東畫省西千官花覆曙光低九莖芝蓋雲衣合
百石銅盤露顆齊鹿栅已營脩竹塢燕巢還補落花泥
上林伏日金桃熟鸚鵡來時不敢棲
　　馬昂夫(達嚕噶齊/)
　　　送僧
遊遍匡廬紫翠峰片雲吹影浙江東曇花貝葉春三月
布韈青鞋山萬重禪性若灰終有味機鋒掣電夲來空
<pb:KR4h0082_WYG_014-7b>
問師此别知何處笑指天邊月正中
　　曹子貞(禮部尚書東平人/)
　　　和趙子昂韻二首
灤水橋邊御道西酒旗閒掛夕陽低春從緑樹隂中老
雲補蒼山闕處齊&KR0030;㦸遥臨青𤨏闥紫騮解惜錦障泥
鸞皇自為明時出宜傍上林髙處棲
栁簇金溝蘸碧波雲深貝闕瞰重坡鳳凰曲奏鈞天樂
烏鵲橋通織女河萬井閭閻春浩蕩六街車馬曉坡陀
<pb:KR4h0082_WYG_014-8a>
山人素有林泉興柰此承明侍從何
　　叚惟徳(参政河東人/)
　　　登岳陽樓
羣江西來與天平天壤巨浸開洞庭雄吞三湘隘七澤
中蟠萬古君山青我行持節按廣海驛騎暫駐巴陵城
巴陵城樓冠天下風軒月户雲霧屛平生夢想今始到
危欄乍倚心魂驚初疑太極渾未判日月往復凌空明
又疑此世墮物外弱水萬里環蓬瀛湖山得意有如此
<pb:KR4h0082_WYG_014-8b>
况乃佳客聨簮纓金杯浮動玉色酒滿懐情思春雲生
魚龍掀舞怒濤起眼花落日揺青冥軒皇廣樂𣺌遺响
芳洲寳瑟愁湘靈丹丘謫仙竟何許幾欲八表追遐齡
孤心未了忠孝願敢念緑髪潜凋零聖神一視無逺邇
恩風化雨浹四溟尋常嘯聚犬豕爾瘴烟一洗霜天清
歸鞭咫尺覲慈母細語八千山水程孰能閉置若新婦
正要磊落肝胆傾酒酣拂袖下樓去忽聽過雁雲邊聲
　　李齊賢(青州人/)
<pb:KR4h0082_WYG_014-9a>
　　　鳳不來韶九成䑓作
鳳不來遼東海髙䑓已荒人未改當時别舜返崐丘如
何一去三千載人間豈無青琅玕孤栖未必天霜寒致
君堯舜我有術來儀好向宫庭前鳳&KR0006;鳳&KR0006;今當還
　　張氷溪(總管/)
　　　贈醫士
秘方肘後愈沉疴胗脉端能細叔和更效叔微積隂徳
不須種杏滿林多
<pb:KR4h0082_WYG_014-9b>
　　錢雪界(萬户/)
　　　寄隠空兼柬&KR0607;景仁
山間初别記時清笑我何痴老客情杜宇聲中思去就
蝸牛角上寄輸嬴久知世慮非常道每愧丹經未續盟
容我簷前助薪水也將琴劍掛神京
　　叚天祐(汴人/)
　　　餞祝直清
慷慨豪談髪指冠讀書不作腐儒酸頖宫文學多髙弟
<pb:KR4h0082_WYG_014-10a>
祖道詞章盡逹官著述正宜登玉署敷陳長擬對金鑾
朔雲燕樹三千里清夜思君嶺月團
　　李兩山(禮部侍郎番易人/)
　　　鬻孫謡
白頭老翁髪垂領牽孫與客摩孫頂翁年八十死無恤
憐汝孩童困饑饉去年雖旱猶禾熟今年飛霜先殺菽
去年饑饉猶一粥今年饑饉無餘粟客謝老翁將孫去
淚下如絲不能語零丁老病惟一身獨卧茅簷夜深雨
<pb:KR4h0082_WYG_014-10b>
夢回猶自誤呼孫縣吏催租更打門
　　　元日
笋班玉立五雲階曽醉天家舞馬杯坐困庾樓分月久
明從堯殿帶春來洪鈞暖入官橋栁金鼎香傳驛使梅
爆竹一聲春夢曉沉香亭畔牡丹開
　　　上雷御史
䑓上棲烏顫曉寒朱簾雲静楚天寛星芒揺動龍阿劍
霜氣横陳豸角冠苦透柏心風力勁清臨梅影雪痕乾
<pb:KR4h0082_WYG_014-11a>
渾源聞有傳家譜夜露心香借易㸔
　　　妙髙䑓
危亭新構客持觴雨浥欄杆面面凉烟外好山供水墨
風前老樹奏笙簧接天净緑秋江白着地彤雲晚稲黄
騕&KR1153;絲鞭歸興逸水晶宫殿桂花香
　　　次韻單徒提舉
百蠻冠帶悉來庭九虎臨關萬雉城漢殿風馳十行詔
唐藩雷動衆軍聲海涵春育民膏澤雨施雲行天性情
<pb:KR4h0082_WYG_014-11b>
聽得老癃扶杖語紫微垣畔泰堦平
　　吳養浩(儒學教授上饒人/)
　　　象山山長岳仲逺美仕
象山天下秀中有陸公祠聖道開千載皇天粲一儀垣
墻空草樹禮貎見尊&KR0212;惟有岳山長三年今在茲
　　祝直清(儒學教授上饒人/)
　　　和貫學士月氐王頭飲噐歌
單于寳刀寒映雪月氐髑髏飲寃血泥丸真人辭絳宫
<pb:KR4h0082_WYG_014-12a>
麯生時能醉其骨閼氏夜帳蒲萄香拍(闕/)春霞灔秋月
賢王起舞谷蠡歌傳勸歡呼兩耳熱燈前人影半䦨殘
燈後有燐已明滅持杯夲為澆嶙峋胡為對此傷精魂
弓蛇猶能致惑疾智瑶豈是無心人頭顱如許當速朽
生擒誤入仇家手忍將鳴鏑射頭曼吁嗟降王爾胡有
後來漢使渃水東猶待留犁澆盟酒
　　　二畫
斷岸蒼烟喬木小橋野店村舂一曲晚風樵唱翛然林
<pb:KR4h0082_WYG_014-12b>
下相逢
叠嶂半空懸瀑平林隔岸層䑓風雨一川烟浪扁舟何
處歸來
　　上官伯圭(安仁人/)
　　　上秦王巴延太師右丞相
今代麒麟苐一功勳王師相錫秦封作為霖雨三農望
旋轉乾坤萬國宗龍虎䑓前春盎盎鳯凰池上日溶溶
曵裾舊是王門客又侍金鑾八九重
<pb:KR4h0082_WYG_014-13a>
　
　
　
　
　
　
　
　
<pb:KR4h0082_WYG_014-13b>
　
　
　
　
　
　
　
　元風雅後集巻一

<pb:KR4h0082_WYG_015-1a>
欽定四庫全書
　元風雅後集巻二　　　　元　孫存吾　編
　　祝元美(上饒人/)
　　　贄王從又御史
志士身未達端居若無為一朝立清要掃决浮雲披王
君北方彦絢練丹鳳姿經綸有術業大節能素持青驄
入南臺白柬晨霜飛惟時摠六職百職不敢墮鷹鸇擊
霄漢鴞獍安得窺苦心在庠序勉勵兼有遺春秋嚴大
<pb:KR4h0082_WYG_015-1b>
祀禮數推毫釐温然載言笑匪怒伊教之青青歌子衿
荒穢久不治明公欲振廢恩乂當兼施吾儒貴𥙷報豈
直分寸禆胡為往庻役猥吏令得欺以茲失生遂衣冠
困塗泥何當復其徭庻使迴澆漓神駒一超越駑馬思
驅馳芻蕘倘可問風俗期當移我生萬山中耕鑿甘自
怡奈何苦隳突雞犬不得栖遂令布衣士何猶食山薇
彈冠出岩壑逝拯斯民疲浩歌視行雲白日迴清輝明
公一攬轡慷慨投茲時
<pb:KR4h0082_WYG_015-2a>
　　周鈞山
　　　訪劉須溪
西山一簾雨相對在溪邊取履今何代回頭恐是仙半
生空四海一句可千年歸去龍須下桃花屋角烟
　　李仲公(安仁人/)
　　　送洪教授
忠宣盛澤餘孫子分教如今在栁州此心初不異孔孟
何俗莫可回商周玉堂金馬自兹始九嶷三湘因得遊
<pb:KR4h0082_WYG_015-2b>
蠻客舟車過如織安書時遣到蠙州
　　　題吳閑閑齊草堂
齊老齊老人齊老多少世人齊不老史家父母昔齊老
吳家父母今齊老當年落筆山岳光三百餘年歸此堂
秋塵如烟隔精彩白髪眼明猶再拜
　　梁彦中(儒學提舉/)
　　　公餘
山郭蕭踈似野居公餘經史足相娛雨聲喧寂雲來往
<pb:KR4h0082_WYG_015-3a>
嵐色沙深烟有無畏酒久閒頭上帽苦吟頻鑷鏡中鬚
茅亭閒掩無人到卧聽風簷鳥雀呼
　　　春晝
溪水揺光動粉牆雲山倒影蘸吟觴一庭芳樹清隂薄
千尺遊絲白日長風細栁塘鶯語滑泥融花徑燕飛忙
乾坤俯仰窺難盡花栁無情種種香
　　　龍門
天險誰非禹鑿功神靈闢此一何雄翠峰傍矗雙棖峻
<pb:KR4h0082_WYG_015-3b>
白浪中穿一閾通萬馬奔崩路南北六鰲纒繞日西東
神扃永壮三都勢迥壓崤凾百二重
　　　旅懷和孟昌道韻
幽蘭凝露泫如啼獨愛含香滿竹扉信口詩成寕見悞
快心事過漸知非故山路逺音書少小院苔深好客稀
誰慰荒寒一尊酒滿城風雨送春歸
　　夏城中(安仁人/)
　　　元日
<pb:KR4h0082_WYG_015-4a>
天門啟曙翠烟寒遥想新年聖體安蠻貊來朝脩貢職
臣僚入覲集衣冠香浮蘭砌風初静仗對薇垣露欲乾
獻賦何年趨近宻金閨通籍未應難
　　王秋江(上饒人/)
　　　次韻周君和
贔負終風拂老懐陽春那得一枝來睢䧱不見周南化
豹虎徒興王粲哀背冷極思簷外日耳聾難聽地中雷
翻思飛雪清泠處二十年前共舉杯
<pb:KR4h0082_WYG_015-4b>
　　　秃筆
被褐深居未出林摧殘豈信有如今㧞毛夲欲利天下
秃鬢方知負此心老死不歸刀吏守平生常得近臣簮
斯文功在終難冺月裡東君有好吟
　　王虛白(上饒人/)
　　　贈人
　　　　郡武王佩傅光甫之未有子也病疫將死妻
　　　　何囓指&KR0377;血請身代夫死以延其嗣翌日何
<pb:KR4h0082_WYG_015-5a>
　　　　卒而光甫活今六十年其子好古遵治命遷
　　　　何柩合𦵏
淋漓血指疾呼天一篆才通淚徹泉厲鬼有靈當兩活
史書無愧可千年龍沉津水劍重合頭破秦庭璧自全
勿謂彼蒼無老眼書香一脉一氶傳
　　　贈地理人
知君再世挾囊青我亦能知造化情好在主人方寸地
渠家代代有公卿
<pb:KR4h0082_WYG_015-5b>
　　蔡九思(上饒人/)
　　　訪太𤣥天師
飛車擁蓋下三神曠視齊州九㸃塵黄石&KR0150;城千載意
翠壺蓬島四時春嵩髙海濶丹書逺地闢天開紫氣新
見説桃花紅萬樹扁舟來問武陵津
　　　雜興二首
鬱鬱桑與柘環圃俱凄凄采之樂蠶饑復見青滿枝廣
疇稲田多種之恐遲遲蠶婦與老農何嘗一解眉芳春
<pb:KR4h0082_WYG_015-6a>
各載酒競覩羣葩竒錦衣與稲粱辛苦元不知
鸞鵬與騏驥迹逺識者稀鸛鶴與鷦鷯或亦摩上飛和
鳴相上下惜無養由基閉門思古人玩物真何為聖賢
不我欺千載還相期
　　張伯逺
　　　餞祝直清
朝餐徂林橡夕飲虎窟泉幽棲豈不逸于道為未全是
以少微星含輝麗中天雲蘿謝招隠冠帶趨興賢魯生
<pb:KR4h0082_WYG_015-6b>
贊制作商老安疑然董子述徴驗賈誼明經權盛徳有
遭逢志士無棄捐長貧若忘世一出垂千年析枚楚山
阿賦詩江水邊寂寞思古人中懐為君宣
　　　象山山長岳仲逺美任歸浙
石泉笙磬静微聞百尺蒼松立在門道學宗風陸夫子
故家遺澤岳王孫忠臣有後天心定治世無為聖教尊
官序改遷從此上記曽師友渉淵源
　　龔楚清
<pb:KR4h0082_WYG_015-7a>
　　　送孟和卿平陽尋母
杜羔念母心最苦豈意一朝逢澤潞母驚兒貌似乃翁
兒抱母啼淚如雨五十孺慕朱夀昌刺血寫經毛髪蒼
間關同州晚相見迎侍親輿歸故鄉人生百年一彈指
母恩未報情曷已團欒樽前舞綵衣大勝世間朱與紫
子行萬里渉風沙誓不見母不還家兒今髪落母應老
道傍觀者還咨嗟臨川孟氏號雍睦家世來此澶淵族
婆娑老暮紫荆花料想春風依舊緑
<pb:KR4h0082_WYG_015-7b>
　　黄伯玉(上饒人/)
　　　相字
倉頡紛紜巧思傳多君巧外更𤣥𤣥萬形一理推無盡
試究庖犧未畫前
　　白仁夀(上饒人/)
　　　書事
太羮元無味大章夲希音音繁入人耳味美適人心是
以保身難惴惴如臨深百戰茍一失勇氣未足欽今若
<pb:KR4h0082_WYG_015-8a>
不學古後何法于今
　　王子東(上饒人/)
　　　採桑歌
翻雲鳥鴉影鬖髿颭風白燕雙傞傞横波凝流歛螓蛾
吳蚕飼餧饑則那十纎挽柔剪緑柯六幅暗露侵襦䋪
饔飱驀誤晷刻過蚕饑葉稀寕不瘥千頭萬緒豈敢吪
終以暖事期絲紽錦帷綉幌相婆娑人情好耕不厭多
倚門刺紋來聽歌載青載黄胡側頗樹間耳語慎勿哦
<pb:KR4h0082_WYG_015-8b>
萬一出口他人呵纂纂桑葚如鳩何
　　　新春新月
舉頭見新月低頭過新年新年幾回新新月幾度圓鍊
石屑寳功難全娥能竊藥終孤眠夢中蝴蝶飛翩翩花
草何意争春妍&KR0104;杞之&KR0104;逐夸顛無情有情憐不憐長
星不飲酒牽牛不服田東風解織千機錦要我來往在
雨前
　　　張洪崖神遊圖
<pb:KR4h0082_WYG_015-9a>
　　　　洪崖即果老唐𤣥宗以玉真妃故洪崖去之
　　　　往來長安騎白騾名白雲㩦五童以酒瓢詩
　　　　巻書囊隨之
開元天子舊相知一笑曾縁降玉妃囊括無言𤣥自得
瓢虛有酒醉同歸晚山殘夢清塵逺春圃靈苗白雪肥
回首長安西日外神遊何處片雲飛
　　　和胡梅復白鷴
若為見月倍思家偶意名禽起句華拂羽増明聨縞袂
<pb:KR4h0082_WYG_015-9b>
綴冠合粲蹙嬌花朝尋暖草雲連谷夜擁寒坡雪載沙
只與鶴琴清作伴可能無夢繞烟霞
　　　中秋
青天化作白玉盤捧出七寳玻瓈觴姮娥起舞太白醉
如此風流胡可忘北斗酌取瓊河漿秋風製就芙蓉裳
龍吟泓下虎嘯壑誰能着耳聽啼螀
　　吳遜齋(龍溪縣尹/)
　　　戊寅雪後和謝提舉韻
<pb:KR4h0082_WYG_015-10a>
鏞城正月雪初霽賸得官閒吟嘯中萬國山河開夀域
九霄風日播春融竹依栢樹増新翠梅與桃花間小紅
王化盡無偏黨處故教冷暖搃相同
　　　新創暖閣謝小山韻
未學淵明去惟賢康節多人生貴真正物育在中和待
闕聽常選隨流創小窩静心無個事得趣付賡歌
　　蔡聖謨
　　　呈鄧善之廵遊江東道
<pb:KR4h0082_WYG_015-10b>
白日千年天有定青㝠萬里月無聲相期逺大崇明徳
力賛雍熈答聖明
　　　答方漢杰
雲舒黄道日光輝遺逸山林固未宜每歎劉蕡文字美
獨憐徐樂聘書遲艱難適足成吾事叢脞何能䘮自期
北極去天無咫尺滄溟到海有枝岐
　　康秋山
　　　留别
<pb:KR4h0082_WYG_015-11a>
撥灰好共話冬蘭莫歎無魚鋏便彈更為梅花留半日
勝如别後寄來㸔
　　吳宜甫(文誼/)
　　　内齋一所顔曰養正翰林學士虞邵菴先生作
　　　記賦詩一首旦夕自警
養正深期徳日新詩書萬巻友前人自脩已是工程定
熟讀方知意味真豹尚隠時文欲澤蠖于屈處義求伸
龜山岏岏千年在道脉綿綿一氣春
<pb:KR4h0082_WYG_015-11b>
　　　外齋一所顔曰學思思學進士張在中州判作
　　　記賦詩一首
五典三綱與四維鳶飛魚躍貴真知霜前攬實甘回味
雪裡梅花不受緇家在先儒文獻里生逢天子聖明時
惕然起立晴窓下題作學思思學詩
　　方寒岩
　　　别舘
别舘數孤蹟無聊謾坐窮長年人事外永夕客懐中無
<pb:KR4h0082_WYG_015-12a>
酒睡難着有詩貧不同衾寒起附火挑撥幾星紅
　　楊原岩
　　　九日過大勝關宿黄陂小飲
痩藤髙樹鬱荒寒細路懸崖重險艱征戰幾何飲白骨
鄉關如此隔青山驛亭帶暝人争聚澤國經秋雁自還
滿目黄花一盃酒人生何地不開顔
　　姚江村
　　　大愚寺即事
<pb:KR4h0082_WYG_015-12b>
雷公逐龍度松了急雨横穿日脚斜開户不知渠水滿
一時浸到玉簮花
　　方景山
　　　雜詠十首
反哺烏曰慈食母梟名惡如烏莫如梟人心當自覺
馬舞睨禄山猴朝識朱温人豈不若獸變故轍負恩
鵾鵬奮雲霄尺鷃棲野草物各適其天夫豈論大小
蜂房開户牖蟻穴有官守究竟物皆然梦幻君知否
<pb:KR4h0082_WYG_015-13a>
小哉蠻觸戰鄙甚蛙蠅怒逹人能大觀夲以和平故
瑞世鳳鳴陽司晨鷄鳴丑呶呶取人憎亂蟬合緘口
蠶繭每利人蛛網偏害物利害夐不同其間僅絲忽
猿啼不窺窓牛馴常露地伏虎與降龍此理元無二
解牛中肻綮相馬外驪黄從知得三昧意到形自忘
蟻封罅隙地蛙井咫尺天那能致廣大此道誰為傳
　
　
<pb:KR4h0082_WYG_015-13b>
　
　
　
　
　
　
　
　元風雅後集巻二

<pb:KR4h0082_WYG_016-1a>
欽定四庫全書
　元風雅後集巻三　　　　元　孫存吾　編
　　薛宗海(國子助教/)¶
　　　閒閒真人生朝¶
天正子月一陽回春入環樞已放梅夀酒淋漓傾九醖¶
仙階縹緲接三台凾關昔日青牛渡華表他年白鶴來¶
更向何方覔鰲島帝垣東畔是蓬萊¶
　　　送馬伯庸南祀崧恒淮瀆
<pb:KR4h0082_WYG_016-1b>
總章盛金徳齊明赫當宁皇皇遣天使肅肅承聖語三¶
薰禮岳瀆萬里渉梁楚祝釐歸堯舜降神出申甫南斗¶
迎文星西風起儀羽樂張洞庭月斾濕湘岸雨壮吟鄙¶
騷怨髙馳洗塵腐過家猿鶴喜攬轡鴻雁聚青闈閔賢¶
勞黄屋深記注歸騎慎勿徐席虚玉堂署<md:KR4h0082_SBCK_002-1b>¶　　　都城曉起和張漢杰韻¶
扶桑日射蓬萊頂下視瑶都森萬井金門未啟曙光寒¶
月落觚稜微有影枕上遊士夢未回喔喔鄰雞為呼醒
<pb:KR4h0082_WYG_016-2a>
知君曉約糓城翁再擬銘功漢鐘鼎杏村天近易為春¶
莫厭西齋官獨冷¶
　　　題劉理之木石¶
木石山人枕溪曲盡日㸔山如不足一朝木石真到眼¶
昔者寓言今實録何年老楠生長空山中枯根入地蟠¶
蛟龍嵌竇玲瓏削蒼壁宛如當年蘇老之三峰浪齧沙¶
沿嵗時久豈知竟落漁人手漁人好飲君好竒䭾入君¶
家博升斗君不見嗜石相國李與牛不惜千金購羅搜
<pb:KR4h0082_WYG_016-2b>
豈知山人奄有一丘壑只費平原五督郵¶
　　　盤車圖<md:KR4h0082_SBCK_002-2a>¶車亨亨石徑犖确輪欲摧疲牛分寸挽莫前前車後車¶
相逐來大府城門倚天開羣山雪深白皚皚卒夫鞭牛¶
凍墮指轉輸號令如風雷官中委積等塵土黔黎膏血¶
無復回君不見明時屢散粟與帛桃林之牛亦悠哉不¶
知何代畫此景我自一見令心哀¶
　　　和鄭應奉雜詩¶六首
<pb:KR4h0082_WYG_016-3a>
茫茫穹壤間環溪大州九壮遊不及辰坐待迫蒲栁窮¶
通付分定逹識當順受但願薰風詩在在民物阜一瓢¶
安菽水吾計亦良厚¶
當年東山翁笑傲聊永日弓旌一朝下萬里赴星驛回¶
頭故山友十見秋栢實峩峩東觀中大書黒如漆想見¶
日暮歸沙輕馬蹄疾¶
淳風散已久青黄陋窪樽婉孌争媚好役智空自昏豈<md:KR4h0082_SBCK_002-2b>¶知葛天民無言道彌敦我有白雲操泠泠寄桐孫調古
<pb:KR4h0082_WYG_016-3b>
識者寡幽探萬化源¶
驅車渉逺道日晏不知疲一見嵩華髙始覺培塿卑吾¶
道麗天壤昭昭匪難知千金買刀圭但為方士欺贏粮¶
往問道去結汗漫期¶
志士方盛時危冠怒冲髪猛心石為開壮氣山可㧞安¶
知横江鯨中路螻蟻狎所以巢居子商歌竟不輟歌竟¶
寂無言坐聽天籟發¶
宦遊夢入槐宴坐肘生栁出處亦何常臨岐一分手光
<pb:KR4h0082_WYG_016-4a>
隂不可玩嵗月坂丸走軒裳百年間竹帛千載後永願¶
堅素心舊學安敢負¶
　　　夜歸¶
有客有客胡未歸長安三見秋葉飛警霜老鶴夜不寐<md:KR4h0082_SBCK_002-3a>¶弔月孤雁寒無依紛紛北里厭梁肉落落西山甘蕨薇¶
人生窮逹各有命何須終夜泣牛衣¶
　　　畫馬¶
世上駑駘眩凡目祗今誰識馬中龍昂頭振鬛長鳴處
<pb:KR4h0082_WYG_016-4b>
似向秋風訴未逢¶
　　　九月晦日¶
九月晦日終夜雨酒醒無處着閒愁起聞更張有¶明詔
實與萬國同戚休¶
今年年豊糓差賤白米應饑翳桑夫飛蝗是處有遺孽¶
未審臘前能雪無¶
　　黄晉卿(同知/)¶
　　　晉卞將軍墓
<pb:KR4h0082_WYG_016-5a>
江左失其御强臣布中區歡娛一以乖狂猘無趦趄黄<md:KR4h0082_SBCK_002-3b>¶屋播草野彤庭交劍殳事樞始誰秉捧首如奔狐偉兹¶
百世士死與二子俱孤忠耿未昧足以孚豚魚義旗果¶
東指白日開天衢孰最撥亂功之人或其徒伊昔大雅¶
廢語言鄙文儒禾黍已横委衣冠尚舒徐屹然見砥柱¶
獨障狂瀾趨大節固如此捐金乃其餘青簡煥遺烈蒼¶
棒閉幽墟日夕悲吹多天髙年運徂世方用骫骳猶將¶
塊𤣥虛江濤𣺌在望雪涕空漣洳
<pb:KR4h0082_WYG_016-5b>
　　　送俞美之判官暨陽¶
苧蘿山前碧溪水花顔玉貌今誰是祗見操觚道上兒¶
骨束枮柴髪垂耳周家忠厚及草木忍令赤地連千里¶
夜飛尺一遣緹屏想見春風下車始憶昔君侯年少初¶
力全季母甘捐軀麻鞋上殿衣見肘歸來束帶懸銀魚¶
頗聞爾曹久待哺㷀㷀萬目同㫿盱晨飱秣馬赴所主<md:KR4h0082_SBCK_002-4a>¶擊鮮上冡無躊躇念君自是醫國手看活羣兒如活母¶
平生夲草閲已熟野葛山榆尚何取若為箋天乞借材
<pb:KR4h0082_WYG_016-6a>
盡蹢東土歸仁夀鄙夫不用&KR0373;畝憂但為作歌貽不朽¶
　　　金陵懐古¶
五雲零落渺天涯陳迹蒼茫日自斜畫角已吹邊塞曲¶
紅藍新長内園花可憐遺老埋黄壤曾倚春風望翠華¶
好在北山猿與鶴依然同住舊烟霞¶
　　　偶成¶
厯厯謀營度眼明獨榰髙枕數殘更薄遊已倦新彈鋏¶
舊業猶餘未棄檠一雨近晴初月色兩虫専夜故秋聲
<pb:KR4h0082_WYG_016-6b>
情知三十非年少已覺人間有後生¶
　　　陪仇先生登石頭城¶
談笑逢諸葛登臨失故亭薄遊成汗漫髙歩覺竛&KR0008;江<md:KR4h0082_SBCK_002-4b>¶近通淮碧山遥入楚青平生一盃酒及此慰飄零¶
　　　有感¶
橘柚青黄照眼垂秋風籬落自紛披頗聞玉食登蠻果¶
不獨涪州有荔枝¶
　　　劉蕡祠堂
<pb:KR4h0082_WYG_016-7a>
劉君古遺直祠堂在邱園嵯此豪傑窟文雄歘孤騫平¶
生二三䇿匪傲明主恩𤨏𤨏談失得無乃市井言憑髙¶
一長望苦厭車馬喧微風過踈雨青山滿前軒隂晴歘¶
異態浮雲實無根悠悠千載心去去無復論¶
　　　居庸關¶
連山東北趨中斷忽如鑿萬古争一門天險不可薄¶聖
人大無外善閉非楗鑰車行已方軌關吏迭擊柝居¶民
動成市廬井互聨絡幽龕白雲聚石磑清泉落地雖<md:KR4h0082_SBCK_002-5a>¶臨
<pb:KR4h0082_WYG_016-7b>
要衝俗乃近淳朴政須記桃源不必銘劍閣僕夫跽¶謂
我無為久淹泊山川豈不好但恐風雨惡¶
　　　榆林¶
崇崇道旁土云是古長城却尋長城窟飲馬水不腥斯¶
人亦何幸生時属休明向來邊陲地今見風塵清禾黍¶
被行路牛羊散郊坰儒臣沗載筆¶帝力猗難名¶
　　　槍竿嶺¶
憶昔賜第歸吾母適初度蹉蛇嵗年晚今辰在中路居
<pb:KR4h0082_WYG_016-8a>
人誇具慶游子慙叱馭茲山稱最髙揚鞭入烟霧矗矗¶
多峭峰䝉䝉饒雜樹﨑嶇共攀援躑躅頻返顧陳情未¶
成表登髙詎能賦獨憐桑乾水逺向盧溝去¶
　　　李老谷<md:KR4h0082_SBCK_002-5b>¶緑厓一徑微入谷雙崦窄宻林日易曛况乃雲雨積行¶
人望烟火客舍依山色家僮為張燈野老煩避席未覺¶
風俗殊祗驚關河隔嚴程不可緩子規勿勸客¶
　　　赤城
<pb:KR4h0082_WYG_016-8b>
雞鳴秣吾馬晚飯山中行何以慰旅懐赤城有嘉名灘¶
長石齒齒細樹風泠泠時見岩壁間粲若丹沙明温泉¶
發其陽撝訶勤百靈前峰指金閣真境摽珠庭白道人¶
跡稀青厓雲氣生信美無少留緬焉起予情¶
　　　龍門¶
竦身望龍門緩轡何兀兀溪迴愁屢度雨横驚暴溢兩¶
厓儼相向百水怒争出人言馬上郎快意每多失自非¶
渥洼種不得矜健疾飄飄蟣蝨臣凛凛黿鼉窟皇靈重
<pb:KR4h0082_WYG_016-9a>
覆冒利渉用終吉迴睨向所經千障隠朝日青林外盤<md:KR4h0082_SBCK_002-6a>¶紆黄流中蕩潏後來未渠央君子宜戰栗¶
　　　獨石¶
解鞍及亭午稍欣烟霧收蒼然衆山出歴歴如雕&KR2450;前¶
瞻一石獨靈宫居上頭頗聞去年夏水激龍騰湫走避¶
登屋山半夜齊呀咻幸茲溪澗中今作清淺流晏安不¶
可懐變化誠難求翠華𣺌在望行矣無淹留¶
　　　李陵䑓
<pb:KR4h0082_WYG_016-9b>
日暮官道邊土室容小憇漢將安在哉荒䑓猶彷彿低¶
徊為之久懐古増欷歔長風吹曠野飛雨千里至蕭條¶
蒼山根草木餘爽氣嘗憐司馬公予集多深意奏對實¶
至情論録存大義史臣司述作遺則敢失墜¶
　　　上都分院¶
晨興過桓州旭日生蒼涼舉頭見觚稜金碧何巍煌洪<md:KR4h0082_SBCK_002-6b>¶河貫其前青山環四旁莫從玉堂署鰲峰屹中央井階¶
對閣老官燭分餘光琴册森在側談笑來清觴在列無
<pb:KR4h0082_WYG_016-10a>
所為陳詩詠黄唐¶帝鄉豈不樂父母不得將起視雲漢
低垂星爛寒芒南¶飛有㝠鴻邈哉天際翔¶
　　　檐子窪¶
自從始出關數日走崖谷迢迢度偏嶺險盡平水陸坡¶
陀皆土山髙下紛起伏連天暗豐草不復見林木行人¶
烟際來牛羊雨中牧颯然衣裳單咫尺異寒燠竚立方¶
有懐相逢乃問俗畏途宜疾驅更傍灤河宿¶
　　　金陵送人歸豫章
<pb:KR4h0082_WYG_016-10b>
已覺栖遲懶曵裾可能為我强踟躇一㠶秋色紅塵外¶
千里江關白雁初建業水清誰共飲潯陽潮斷定無書<md:KR4h0082_SBCK_002-7a>¶黄金未盡龍顔在莫種桃花學隠居¶
　　李坦之¶
　　　紈扇行¶
誰家玉貌䝉清霏手揮紈扇臨東池瀟湘揺波月弄影¶
碧波疑見湘江妃淚痕竹上猶未滅一尺氷紈萬愁結¶
風吹翠袖巻寒烟汗入紅肌凝素雪深閨無人凉氣早
<pb:KR4h0082_WYG_016-11a>
輕薄恩情易衰老昔隨蝴蝶上春衣今逐流螢向秋草¶
不見班姫染翰時空遺漢宫題扇詩千年怨墨已流落¶
一天霜露沾人衣¶
　　　髙將軍白鷂歌¶
淮西猛士髙將軍新獲驍禽被凉素調之弗顧情未狎¶
跨馬臂出城東去征鴻作字雲邊斜聳身直上誰能遮¶
天寒日暮望不見北風萬里吹瑶花雲飛忽斷鴻飛却<md:KR4h0082_SBCK_002-7b>¶短草長烟際沙漠但餘孤色揺清秋未許纎毫來碧落
<pb:KR4h0082_WYG_016-11b>
歸來珍衛不解鞲親手餧肉供饑喉英雄遇合固有分¶
可惜驚塵俱白頭¶
　　　姑蘇䑓¶
吳王宴罷歌䑓晚斜日晴江映䦨檻䑓上西施醉捧心¶
江邊東越愁嘗膽鴟夷裹尸去不還麋鹿散迹遊其間¶
秋深明月照髙樹驚烏夜落丹楓寒功名獨羡陶朱子¶
　一葉扁舟弄雲水¶
　　范葯莊(杭州人/)
<pb:KR4h0082_WYG_016-12a>
　　　燕山聞鵑¶
燕山三月初三夜聽得啼鵑苐一聲同是小樓孤燭下¶
主人熟睡客心驚¶
　　胡石塘(永康人/)<md:KR4h0082_SBCK_002-8a>¶　　　題崔録事女真驄馬圖¶
天恩洽騎十二閑短䇿不知行路難漠漠空川望不盡¶
電光掣過須㬰間蹄髙髙屈汙溝出駿骨隠隠隆于山¶
窟泉沙草不得足勞力食薄心知慚十年甕牖間書瑟
<pb:KR4h0082_WYG_016-12b>
展巻見圖真太息女真年少面如盤華屋平生隔風日¶
青驄肉破擁尻睢黄金校具褒綏拂三品芻豆空自多¶
行見火花繞銅歴¶
　　　題秋江喚渡¶
道傍木葉如渥丹歸急不知行路難青嶂碧溪自喚渡¶
蹇驢破帽秋風寒裹頭長須甚徳色肩輕不借有餘力¶
人間塵上深復深謹勿重賦招隠吟¶
　　　贈相士黄電目
<pb:KR4h0082_WYG_016-13a>
憶昔待詔金馬門方伎雜遝車蓋繁黄生蔡子最絶出<md:KR4h0082_SBCK_002-8b>¶髙堂不奈笙歌諠廬陵老翁才五尺旴毋江頭眼空碧¶
相人豈不二子如秋風夜雨歸無宅長身博士老一簟¶
臯比那&KR0008;儒生酸人生榮華無足夢桃笙竹枕長䦨干¶
黄翁勿歎無家苦華屋連雲更何補蜀莊一日不百錢¶
炳炳幽光二千年¶
　　　題風雨漁舟圖¶
細栁新蒲春已滿飄風急雨亂如顛漁人若解忘魚意
<pb:KR4h0082_WYG_016-13b>
繫却扁舟卧碧烟¶
　　戴祖禹(越人/)¶
　　　天馬圖歌¶
月支天馬難再得誰向君家貌真蹟駿毛皎潔骨肉勻¶
緑駬驊騮敢同色當得超逸真絶倫皎如玉龍下天門¶
朝馳駿坂飛匹練莫浴深淵浮赤雲四蹄飽踏咸陽月<md:KR4h0082_SBCK_002-9a>¶滿身猶帶燕山雪只愁𤣥霧閟神姿未許清塵汙汗血¶
飄然却立精神聚想見落筆驚風雨他年開匣君勿驚
<pb:KR4h0082_WYG_016-14a>
照室神光夜飛去¶
　
　
　
　
　
　
　
<pb:KR4h0082_WYG_016-14b>
　
　
　
　
　
　
　
　元風雅後集巻三

<pb:KR4h0082_WYG_017-1a>
欽定四庫全書
　元風雅後集巻四　　　　元　孫存吾　編
　　鄧牧心(杭州人/)¶
　　　贈友人¶
我在越君在吳擕書邀我游西湖我還吳君適越遥隔¶
三江共明月明月可望佳人參差與君擕手西湖上相¶
思空誦停雲詩知君去掃嚴陵墓祗把清樽酹黄土浮¶
雲茫茫江水深感慨空勞弔今古孤山山下見陳實連
<pb:KR4h0082_WYG_017-1b>
騎東來踏春色湖邊千樹花正繁莫待春風吹雪白有¶
酒如澠有肉如陵鼔趙琴彈秦筝與君長醉不用醒何¶
必千秋萬嵗名¶
　　倪元鎮(蘇州人/)<md:KR4h0082_SBCK_002-9b>¶　　　聽袁子方彈琴¶
蕙帳凝夕清髙堂流月明芳琴發綺席列坐散煩聲迴¶
翔别鵠意縹緲孤鸞鳴一寫氷霜操掩抑寄餘情¶
　　　與張貞居雲林舘燕集分韻得春字
<pb:KR4h0082_WYG_017-2a>
青苔網庭除曠然無俗情依微樵路接曲宻農圃隣鳴¶
禽已變夏踈花尚駐春坐對盈樽酒欣從心所親¶
　　　春日雲林齋居¶
臨池春流駚掃地夕隂滿正襟味道言迢遥坐溪館嵐¶
嶺當書榻煩襟一舒散靡靡松華黄逐逐雲氣暖石梁¶
青苔合于焉合跡斷故非與世疏㝠揵逐志返¶
　　　寄懐鄭徴士¶
谷口子真今最賢久别鬱鬱夢相牽好營秫田多釀酒
<pb:KR4h0082_WYG_017-2b>
欲買茅屋尚無錢兄病每書餘藥劵客來惟候煮茶烟<md:KR4h0082_SBCK_002-10a>¶闔閭城東有艇子憶爾青燈相對眠¶
　　　送别甘允從一首¶
來尋墨沼雲林下共愛女蘿縁石床喚人鸚鵡語猶澁¶
當户枇杷子半黄奉橘定應題百顆籠鵝即可寫千行¶
蘭亭書法人間少好去山隂汎野舡¶
　　　奉懐張外史¶
隂壑慘惨緑苔生碧雲亭亭多逺情松杉鶴去轉蕭瑟
<pb:KR4h0082_WYG_017-3a>
洲渚花落自縱横從君下榻住十日着我鼔枻出層城¶
洞口菌巢無恙否定應閉閣著書成¶
　　　次韻薩天錫寄張外史¶
谷口路微山木合温衣空翠不曽晴饑猿攀檻為人立¶
寒犬號林如豹聲小閣秋深聽雨卧長空日出采芝行¶
道心得失已無夢沐髪朝真候五更<md:KR4h0082_SBCK_002-10b>¶　　陳剛中(天台人/)¶
　　　中書太丞相安公延説四書因以書呈¶之
<pb:KR4h0082_WYG_017-3b>
帶礪家聲耀八寰中書獨壓紫薇班捧持日月祥雲上¶
洗滌山河湛露間緑竹正歌淇澳美赤松聊伴糓城閒¶
聖門别有經綸事更對青燈話孔顔¶
　　　交趾使還¶
少年偶此請長纓命落南州一羽輕萬里上林無雁到¶
三更凾谷有雞鳴金戈影裏丹心苦銅鼔聲中白髪生¶
已喜歸來身徤在夢回猶覺瘴魂驚¶
　　　出承天門
<pb:KR4h0082_WYG_017-4a>
又騎官馬過中原袖有芝泥詔墨痕嶺海孤臣天咫尺¶
五雲回首是都門¶
　　　開平即事<md:KR4h0082_SBCK_002-11a>¶天開地闢帝王州河朔風雲拱上游雕影逺盤青海月¶
雁聲斜度黒山秋龍岡上繞三千陌月殿香飄十二樓¶
莫笑青衫窮太史御爐曾見衮龍浮¶
　　　金陵¶
六代帝王州寒烟滿石頭星河天北轉江漢水東流歩
<pb:KR4h0082_WYG_017-4b>
絶金蓮雨歌殘玉樹秋白頭有漁者猶説景陽樓¶
　　　鄂渚晚眺¶
黄鶴樓前木葉黄白雲飛盡雁茫茫櫓聲揺月歸巫峽¶
燈影隨潮過漢陽庾令有塵汙簡册禰生無土蓋文章¶
闌干只有當年栁留與行人記武昌¶
　　　鳳凰䑓¶
鳳凰䑓上野烏啼笳鼔連雲日又西天地無情潮寂寞¶
英雄有恨黍髙低殘桁夜雨迷朱雀荒塚秋風怨白雞<md:KR4h0082_SBCK_002-11b>¶
<pb:KR4h0082_WYG_017-5a>
空有斷碑蒼蘚裏千年留得謫仙題¶
　　　銅雀䑓¶
古䑓百尺生野蒿昔誰築此當塗高上有三千金歩揺¶
滿陵松栢圍鳳綃西飛燕子東伯勞塵間泉下路迢迢¶
龍帳銀筝紫檀槽怨入漳河翻夜濤人生過眼草上露¶
白骨何由見歌舞獨不念漢家長陵一抔土玉匣珠襦¶
鎻秋雨¶
　　　吳宫子夜歌
<pb:KR4h0082_WYG_017-5b>
紫貝樓闕鬰金香暖雲七十紅鴛鴦玉蟬笑擁霞綃裳¶
星河不隨宫漏長緑樽灔灧麟髓泣霜重花寒秋不濕¶
歈歌一聲起雪濤海龍夾陛如人立誰知淺嚬蛾半掃¶
中有殘螢滿愁沼越兵曉踏西風來碧波一夜芙蓉老¶
　　　居庸闗<md:KR4h0082_SBCK_002-12a>¶車稜稜石确确車聲彭彭鬬石角馬蹄蹴石石欲落不¶
知何年鬼斧鑿僅與青天通一握上有藤束萬仞之厓¶
下有泉噴千仞之壑太行羊腸蜀劍閣身熱頭痛懸度
<pb:KR4h0082_WYG_017-6a>
索一夫當闗萬夫却未必有此竒巘崿¶吾皇神聖混地
絡烽火不紅停夜柝但有地險今猶昨¶我扶痩笻息倦
脚欲叩往事雲漠漠平沙風起鳴凍雀¶
　　神州八景¶
　　　太液秋風¶
一鏡拭開秋萬頃碧天倒浸琉璃影寒飈夜捲雪波去¶
貝闕珠宫黛光冷三千歌棹揺緑烟濕鬟吹墮黄金蟬¶
琪樹颼颼紅鯉躍衮龍正宴瑶池仙
<pb:KR4h0082_WYG_017-6b>
　　　瓊島春隂¶
一峰亭亭湧寒玉露花不墜瑶草緑珠樓千尺星漢間<md:KR4h0082_SBCK_002-12b>¶天風吹下笙韶曲萬年枝上槲葉滿小鸞倀倀遶龍管¶
金根曉御翠華來三十六宫碧雲暖¶
　　　居庸叠翠¶
斷崖萬仞如削鐵鳥飛不度蒼石裂嵯岈枯木無碧柯¶
六月太隂花急雪寒沙茫茫出闗道駱駞夜吼黄雲老¶
征雁一聲起長空風吹草低山月小
<pb:KR4h0082_WYG_017-7a>
　　　金䑓夕照¶
危坡十二青雲梯老樹偃伏猶躬圭長裾已曵星辰去¶
殘陽猶掛盧溝西召南六百年宗社一日黄金重天下¶
精纒寳氣夜不收又見斷霞眀朔野¶
　　　盧溝曉月¶
長橋彎彎飲海鯨河水不濺氷崢嶸逺雞數聲燈火杳¶
殘蟾猶映長庚横道上征車鐸聲急霜花如錢馬鬛濕<md:KR4h0082_SBCK_002-13a>¶忽驚沙際金影揺白鷗飛下黄蘆立
<pb:KR4h0082_WYG_017-7b>
　　　西山晴雪¶
凍雀無聲庭檜響氷花洒簷大如掌平明起視岩壑間¶
挿天瓊瑶一千丈夕陽微漏光嵯峨倚䦨更覺爽氣多¶
雲間落葉有徑否想見樵叟猶青簑¶
　　　玉泉垂虹¶
靈波碧擁千崕髙落花㸃㸃浮寒瑶日斜忽有五彩氣¶
飛上太空横作橋古寺殘鐘塔鈴語回首前村猶急雨¶
輕綃欲剪一幅秋又逐西風過南浦
<pb:KR4h0082_WYG_017-8a>
　　　薊門急雨¶
黒雲如鴉漲川谷雷踴電躍風折木半天萬㸃捲海來¶
森森映地如銀竹鳳城無數笙歌樓珠簾半捲西山秋¶
誰知羈客家萬里一燈正擁寒衾愁<md:KR4h0082_SBCK_002-13b>¶　　李鶴田(廬¶陵人/)
　　　雪中寄友¶
石角雲層道路難墨風三日晝漫漫吟笻直指西湖栁¶
合與梅花共此寒
<pb:KR4h0082_WYG_017-8b>
　　趙青山(廬陵人/)¶
　　　銅雀䑓¶
朝望西陵墓夕望西陵墓望望不復歸月朝人十五月¶
朝十五可奈何更對空幃作歌舞銅雀昂然飛不去當¶
時美人髪垂素我生不如陵上樹年年樹根穿入土¶
　　歐陽伯恭(廬陵人/)¶
　　　題蘇李泣别圖¶
祈連山前箭如雨渤海海邊羝不乳同是肝腸十九年
<pb:KR4h0082_WYG_017-9a>
白髪君歸朝故主臣心有血一斗許亦欲隨君歸釁鼔<md:KR4h0082_SBCK_002-14a>¶五千健兒五千母臣若獨歸魂魄苦空將老淚寄君處¶
歸拜茂陵坟上土¶
　　劉起潛¶
　　　送黄脩永之武夷杜清碧學¶
眼中塵中政昬昬華蓋風髙翠入雲一代風流超晉宋¶
百年禮樂寄河汾波寛好㸔魚龍化天逺空憐雁鶩群¶
亦有平生觀海意出門萬里獨慚君
<pb:KR4h0082_WYG_017-9b>
　　　鶴¶
延頸池邊照影池花明栁凈思依依年深色重丹砂頂¶
日暖光浮白雪衣晴月夢回三島去看雲思上九霄飛¶
玉簫聲斷秋宵冷應有仙人憶未歸¶
　　　燕¶
萬里來從海外村定巢時聽語頻頻簾風半捲重門曉<md:KR4h0082_SBCK_002-14b>¶社雨初晴二月春尾上繫詩成往事掌中學舞是前身¶
華堂茅屋依然坐幾處相逢舊主人
<pb:KR4h0082_WYG_017-10a>
　　吳正傳¶
　　　秋懐¶
江南木葉飛江北百草黄風烟淡莽蒼悵望川途長寒¶
魚聚其群鴻雁忽成行俯仰念時物索居耿凄凉昔我¶
二三友敦好攻文章漂零轉相失尺素不得將人生四¶
方志企爾揚聲光登山豈無車渉河亦有航真誠諒不¶
隔離别庸何傷¶
　　　赤壁圖
<pb:KR4h0082_WYG_017-10b>
草荒殘壘怒濤秋遥想英雄淚自流風火千年消伯氣¶
江山一幅掛清愁丈夫不學曹孟徳生子當如孫仲謀¶
機㑹不來形勝在狂歌弔古漫悠悠<md:KR4h0082_SBCK_002-15a>¶　　　送陳生北上¶
萬里長風入馬蹄江干舊隠掩閒扉乾坤清氣隨詩巻¶
官塞征塵上客衣日落太行孤鳥沒天髙燕闕五雲飛¶
提擕喜有王維在回首南山莫便歸¶
　　于介翁
<pb:KR4h0082_WYG_017-11a>
　　　感古引¶
　　　　孔明梁父吟深不滿于齊相嗚呼天若祚¶漢
　　　　孔明不死天下事未可知吾于此重不¶滿焉¶
建安天下如潰𤓰一榻之外非吾家黄屋飄颻定何許¶
龍為魚兮䑕為虎老瞞詐力敢欺天朶頥羊鼎方垂涎¶
紫髯將軍一攘臂控荆引越三千里慷慨山東大耳兒¶
南飛烏鵲棲無枝草廬一語君臣契目中久矣無吳魏<md:KR4h0082_SBCK_002-15b>¶堂堂大義澟不磨靈闗劍閣争嵯峨昨夜西南一星落
<pb:KR4h0082_WYG_017-11b>
六尺之孤竟誰托渭水旌旗歸故都江上空存八陣圖¶
抱膝長歌出師表古栢蒼蒼為誰老¶
　
　
　
　
　
　元風雅後集巻¶四
<md:KR4h0082_SBCK_003-1a>¶
<pb:KR4h0082_WYG_018-1a>
欽定四庫全書
　元風雅後集巻¶五　　　¶　¶¶¶¶¶¶元　孫存吾　<md:KR4h0082_SBCK_003-2a>¶編
　<md:KR4h0082_SBCK_003-1a>¶　王蘭思(宣慰/)¶
　　　僣題武夷九曲圖¶
一曲溪邊一曲仙櫂歌遺响有誰傳西風吹入無聲畫¶
來上江東子静船¶
　　朱夲初¶
　　　盗發亞父塜
<pb:KR4h0082_WYG_018-1b>
戯馬䑓前范増塚英風千載行人竦塚中寳氣騰光芒¶
識寳賈胡心為動築室潛謀二十年一朝鑿井穿其壟¶
畚挿纔深四十尺乃有石盤青龍嵸四旁牂杙大十圍¶
各施九十森環拱石穿棺翣更分明漆光可鑑剛而鞏¶
斵之不用揮金椎白骨儼然金頂踵寳劍未化横蒼虬<md:KR4h0082_SBCK_003-1b>¶金玉輝燿氣交擁賈胡致富須㬰間棄骨溝中寕愧恐¶
平原無色鼔角悲山鬼夜號川澤湧太守陳公英俊才¶
慨歎奸偷吾所統亟呼五百取群盗械置狴犴見仁勇
<pb:KR4h0082_WYG_018-2a>
傷哉亞父天下竒鴻門髙㑹真危機火龍飛起實天意¶
㧞劍起舞空爾為風雲變化失隆凖玉斗一碎山河非¶
如公明義古亦少發憤乃作彭城歸六合茫茫漢疆土¶
厚𦵏何人誠可&KR0339;君不見驪山牧䜿遺燼酷不如王孫¶
祼𦵏良亦足¶
　　查廣居¶
　　　題(闕/)
汲汲嵗年徂惨惨氷霜厲君子不遑含明發戒行李南
<pb:KR4h0082_WYG_018-2b>
䑓雄且髙國家所仗倚辟掾無凡材今子足稱是諤諤¶
鋤奸貪軒軒挕悍鷙風俗歸之正郡邑得以治御史不¶
敢争簡書豈非議搗空狐狸穴動有鷹隼氣仕宦等一<md:KR4h0082_SBCK_003-2a>¶擲名節在萬世皇皇吾君業正朔越裳被今嵗一再赦¶
求言弭災異况子得言秋盍體堯舜意吾師范徳機每¶
與論茲事露坐山月髙撫劍各流涕我夲滄浪人鼔枻¶
從此始¶
　　　二銀女祠
<pb:KR4h0082_WYG_018-3a>
銀冶二女祠撫州之金溪其家姓葛氏無字年未筓羞¶
顔不出户婉孌守禮儀在唐寳厯嵗其父為胥吏官家¶
起銀塲日夜遭箠楚勤紅問父苦玉頰啼朱雨父命斯¶
易活誓以死相許禽獸尚知義報父寕死心投身入銀¶
冶遂化成白金郡縣驚且歎奏名上朝端下詔罷爐冶¶
雞犬皆平安已經五百嵗厯厯人猶傳荒祠俯流水像¶
設還儼然世間盡児女此事誰能爾緹縈費娥去未有¶
堪比倫可比惟英皇雙魂抱煩寃至今湘江竹出土含<md:KR4h0082_SBCK_003-2b>¶
<pb:KR4h0082_WYG_018-3b>
淚痕¶
　　　孝子行¶
　　　　豐城廖孝子至元十九年鄉㓂大作子負¶母
　　　　冒刃逃反靖孝飬終身與江革不殊惜¶無史
　　　　書之揭翰林近題其墓曰有元純孝¶廖公之
　　　　墓又為作文刻石虞學士書之¶
豐城昔在至元嵗㓂賊紛紛亂如鬼是時廖生抱母行¶
不死白刃天有情固知至願天必感母子全活見太平
<pb:KR4h0082_WYG_018-4a>
廖生雖死猶未死往往遺民言此事有如江革遭亂離¶
負母逃潛經險阻情詞惻惻賊捨之孝徳還堪耀今古¶
嗚呼薄俗&KR0008;獍同墓上請㸔純孝子¶
　　田師孟¶
　　　分韻<md:KR4h0082_SBCK_003-3a>¶　　　　清明與省郎毛潛夫杜孝先周内翰景元樞
　　　　宻復初儒生虞徳生㑹飲分韻得復¶字呈秋
　　　　泉功逺二仙伯
<pb:KR4h0082_WYG_018-4b>
冠袍褁身厭拘束惜春只覺光隂蹙雪融波面緑痕添¶
風着花枝亂紅䔩杜陵才子夲茅屋十年省署叨粟肉¶
芝檢畨香白晝晴時尋勝友相追逐毛君古丈夫内翰¶
五車讀元子真英豪文華過潘陸徳生味道腴閉門¶樂
幽獨漫郎潦倒雙鬢秃志在酒船三百斛相逢一笑¶宇
宙間羽觴未盡還再復醉中更約二仙人共訪赤松¶㕘
辟糓¶
　　黄君瑞
<pb:KR4h0082_WYG_018-5a>
　　　蕨萁歌¶
信州州官萬鍾粟殺牛槌馬日絲竹信州鄉民蕨作粮<md:KR4h0082_SBCK_003-3b>¶三月懐饑聚頭哭蕨萁開葉不可飡蕨根有粉聊鉏鑱¶
偏攻性冷損胃氣民面生黄苦憔悴縣不申聞郡不知¶
官中有米重封閉重封閉將若何衆人歌我蕨萁嘆九¶
莖莫唱靈芝歌¶
　　　雙燕吟¶
雙燕雙雙飛更復雙雙栖穿花掠水雙銜泥簷前緝壘
<pb:KR4h0082_WYG_018-5b>
雙哺兒春風一雙至秋風一雙歸念爾雙不得故巢湏¶
獨依莫學人妻朝亡其夫暮嫁之莫學人夫暮亡其妻¶
朝納妃¶
　　　酒¶
麯蘖生春出小槽幾人耽酗日陶陶笑吞鸚鵡杯中月¶
貧典鷫鸘花下袍内府蠟傳紅琥珀西京秋壓紫葡萄¶
杜康儀狄今安在回首邱陵半是糟<md:KR4h0082_SBCK_003-4a>¶　　　送信州守
<pb:KR4h0082_WYG_018-6a>
龍池水暖碧鱗香池上韶欽舜鳳凰玉節引班天咫尺¶
信州太守奏晨桑¶
　　　送琴士歸杭¶
雲中歌斷紫芝歌不奈周君欲去何十里湖山好明月¶
却憐隨處故人多¶
　　喀爾¶庫庫
　　　題釣䑓¶
子陵才業髙千古當使君王入夢思漢祖規模只如此
<pb:KR4h0082_WYG_018-6b>
惜哉堯舜不同時¶
　　　送髙中丞南䑓¶
鸚鵡洲邊明月鳳凰䑓上清風人物江山兩絶才髙不¶
為時容<md:KR4h0082_SBCK_003-4b>¶　　張天師(太乙子/)¶
　　　灤京八景¶
　　　鳳閣朝陽¶
開圃行都重朔城大安髙閣煥鴻名中天旭霽昭黄道
<pb:KR4h0082_WYG_018-7a>
萬象春熈拱¶帝京瑞露氣浮仙掌動文星光挹泰階平
朝元羽佩輝¶蟬冕長振琳琅侍¶玉清¶
　　　龍岡晴雪¶
隂山積雪亘春秋霽景玲瓏燦十州玉展畵屏當黼扆¶
翠凝香霧繞龍樓吟懐暖動鼠鬚筆酒力寒輕狐白裘¶
清暑年年動游幸水壺六月坐垂旒¶
　　　勅勒西風<md:KR4h0082_SBCK_003-5a>¶勅勒連營意氣豪西風沙漠轉驚濤皂鵰背影翻金鏑
<pb:KR4h0082_WYG_018-7b>
赤驥騰空頓紫絛入夜胡歌諧篳篥蚤時新酒壓葡萄¶
旃廬處處人長樂萬里雲屯雪自髙¶
　　　烏桓夕照¶
烏桓列部挺提封落照千山返映紅逺樹參差連塞北¶
斷霞明滅際遼東牛羊下夕群屯霧鷹隼横秋勢掠風¶
亦有隠淪懐濟世何時歸獵載飛熊¶
　　　灤江曉月¶
灤江曉月漾玻瓈皓景沉沉碧海西監牧平沙時洗馬
<pb:KR4h0082_WYG_018-8a>
趨朝青𤨏政聞雞鐘聲破霧騰珠刹橋影垂虹枕玉溪¶
夙徳祠臣勞扈從恩承紫誥又春泥¶
　　　松林夜雨¶
百萬蒼虬幾雪霜夜深和雨激滄浪秦金賜爵摠東岱<md:KR4h0082_SBCK_003-5b>¶漢玉捜才負栢梁劍㦸森嚴堅嵗暮佩環鏘奏際時良¶
千年琥珀應流地服餌身輕久帝鄉¶
　　　天山秋獮¶
駕幸天山挍獵塲夜嚴精騎裹糇糧鷹鞲脱臂髙横塞
<pb:KR4h0082_WYG_018-8b>
雉箭穿雲急解囊豈但薦毛供俎豆要知閲武固金湯¶
歛圍賜宴千軍醉駝背纍毛摠兎羊¶
　　　陵䑓晚眺¶
李陵行處莽平原祗見荒䑓思愴然野日斷鴻空送晚¶
塞雲歸鶴不知年千重牙帳開周後萬里長城啟漢前¶
雅調蚤傳來魏闕賡歌尚擬頌堯天¶
　　薛𤣥卿¶
　　　送文郎中奉使交趾
<pb:KR4h0082_WYG_018-9a>
天子龍飛統萬邦玉符封檢下殊方逺人盡是雕題獠<md:KR4h0082_SBCK_003-6a>¶奉使唯應粉署郎翡翠飛時銅柱濕鷓鴣啼處石門荒¶
炎風苦雨煩珍重蔞葉梹榔取次嘗¶
　　　次韻歐陽檢閲濠池觀荷¶
行行豪池上亭亭見長荷瓊葩艶初日碧芰巻輕波深¶
蒲曉色亂微雨晚香多方舟時自移髙軒或來過豈無¶
河朔飲聊復發商歌商歌一慷慨此物奈君何¶
　　　埜宿山商虞博士王待制
<pb:KR4h0082_WYG_018-9b>
迢迢埜宿山峰巒何崔嵬朝登猛虎嘯暮宿𤣥猿哀髙¶
風四面發花草為誰開傳聞章皇帝此地昔徘徊龍駕¶
竟不返浮雲空往來秀色九天外臣靈不敢摧飄颻散¶
襟帶覧結何悠哉¶
　　　宋顯父秘書恵海子北門之什次韻荅之¶
得君佳句見君情春半閒從海上行紅杏啼鶯沙苑邃<md:KR4h0082_SBCK_003-6b>¶緑楊嘶馬漢堤平玉山地勢連雙闕金水河流注夾城¶
萬乘以仁懐逺邇游觀宜着魯諸生
<pb:KR4h0082_WYG_018-10a>
　　　雅蘓摠管玩芳亭子¶
粟氏林亭好飄飄借馬遊藥䦨當户宻花徑近城幽未¶
許朝㕘懶聊為逸興留使君行樂處風物為春柔¶
　　　送陳都事銓選雲南兼簡李亷訪¶
送君銓選使滇池部落諸夷善品題明月先經䕫子北¶
長風却度夜郎西山涵塞雨驊騮滑花壓蠻雲杜宇啼¶
為問霜䑓李㢘訪白頭官滿尚羈栖¶
　　　送朱夲初之玉隆宫
<pb:KR4h0082_WYG_018-10b>
西山紫翠簇芙蓉師住逍遥苐一峰慎勿挽弓思射鹿¶
祗須鑄鐵學降龍閒穿曉月鋤靈藥醉拂秋風卧古松¶
應憶京華舊遊處蓬萊坊畔五雲重<md:KR4h0082_SBCK_003-7a>¶　　　髙逺堂¶
數椽茅屋雲中出一抹青山坐上㸔讀罷黄庭春雨後¶
刺桐花落鳥聲寒¶
　　　贈聶尊師¶
青山寂寂雨瀟瀟一箇長松翠欲飄白髪道人年八十
<pb:KR4h0082_WYG_018-11a>
小樓閒坐説前朝¶
　　　遊張公洞簡常守劉道中¶
赤烏二載發竒空古洞深沉道路危翠竇下攅山瀑落¶
紫岩中廓石膏垂鐵船通海時難遇金鼎調元事可期¶
祗恐使君同變化白騾來徃少人知¶
　　張一無¶
　　　寄薛𤣥卿¶
上界真人金馬貴山中道士草衣輕一彈指頃三千刼<md:KR4h0082_SBCK_003-7b>¶
<pb:KR4h0082_WYG_018-11b>
何日蓬萊問淺清¶
　　黄松瀑¶
　　　自麻仙至筆架道中作¶
三歩五歩歇六日七日晴豈不念我歸春色相送迎前¶
宵社酒&KR0262;行將返清明紅紫小零落嚶嚶相和鳴叢薄¶
山礬花玩之有餘馨亦欲寄所思歸鴻已宵征悠悠不¶
可極惻惻難為情荒荒誰與語脉脉曵杖行¶
　　　飯山道院
<pb:KR4h0082_WYG_018-12a>
萬鍾鼎食不到我正自不必西山餓飯山雲氣如炊烟¶
三飡而返腸果然臨川丞相有素願何處獨無魚羮飯¶
勸君飯客先飯窮徃往乞丐皆英雄¶
　　　題髙麗五明馬¶
海波不動闗梁通虬髯使者來吳中名騅額間掛明月<md:KR4h0082_SBCK_003-8a>¶四蹄猶帶龍堆雪仰秣不受田家蒭大官之羊五味俱¶
賢才萬里不難致糠粃不充吁老矣¶
　　　次韻謝新荔
<pb:KR4h0082_WYG_018-12b>
海國仙人剪絳霞年年一朶到山家眼中玉色如何晏¶
席上風流得孟嘉野客不分唐殿帶老臣并按建溪茶¶
醉來往事都休問且擘輕紅對晚花¶
　　　寒食客中¶
明朝便典黒貂裘寒食寕無數日留烟斷舊嘗悲介子¶
火衰今不祀商邱百年盡付風吹栁一雨逺隨山入樓¶
安有五侯鯖到我自脩茶品試香篝¶
　　　墨梅
<pb:KR4h0082_WYG_018-13a>
去年曽訪林君復烟水蒼茫鶴未歸不似對君横小幅¶
一枝和雪照柴扉<md:KR4h0082_SBCK_003-8b>¶　　　客語¶
舊時供奉曲歌者亦無人但感嵗年晚不知天地春客¶
猶談寳慶吾亦及咸淳何處楊花過飛來照角巾¶
　　　午日¶
世故一炊黍吾生百鍊銅客情傷髪白醒眼對榴紅逺¶
岫冥冥雨疎衣細細風欲論千古恨不見楚南公
<pb:KR4h0082_WYG_018-13b>
　　于仲元¶
　　　度居庸闗思親¶
居庸之闗髙嵯峨霜乾水淺寒無波大風捲沙聚作嶺¶
大車碾斷成深河商女踏歌喫馬乳胡兒行鼔搥駱駝¶
斜陽駐馬一回首故鄉萬里秋雲多¶
　
　
　元風雅後集巻五

<pb:KR4h0082_WYG_019-1a>
欽定四庫全書
　元風雅後集巻六　　　　元　孫存吾　編
　　危太樸(臨川人/)¶
　　　暮冬<md:KR4h0082_SBCK_003-9a>¶種稲南谷口凶嵗囷倉虚晚值老農語出口三嘻吁幸¶
有髙亢田種麥給群需有麥且勿憂無麥將焉如¶
昔謂厓谷底其俗異黄農浪迹城府歸却受淳朴風獵¶
夫不射雁云與兄弟同羽毛豈知道天理諒無終
<pb:KR4h0082_WYG_019-1b>
　　　徐人歌¶
季子有劍秋水色徐君見之惜不得徐君墓上荒草寒¶
季子解劍掛樹間一死一生見交義嗟哉延陵吳季子¶
　　楊季子(豫章人/)¶
　　　晚憩澗北亭¶
我性喜消散東園時獨行髙亭俯絶澗下有流泉聲秀¶
木翳繁隂朱華散微馨踟蹰淡忘歸夕露沾我纓人生¶
忽如寄何乃苦營營優游在空谷飲水有餘情
<pb:KR4h0082_WYG_019-2a>
　　　夏日山中讀書<md:KR4h0082_SBCK_003-9b>¶翳翳嘉木隂結廬三四椽南風五月中日夕聞鳴蟬居¶
閒復奚為涵泳聖人言時于㑹心處掩巻自欣然¶
　　　送别劉伯章歸省時劉方悼亡故并致其意¶
斗酒酌未盡離人去匆匆歸心逐海月飛遶香爐峰峰¶
前緑蘿樹下有五畆宫上堂夀尊親手把黄金鍾入室¶
獨無依風吹羅幔空雖有兩小妾顔色如花紅不敵伉¶
儷情虛為夭冶容人生百年内哀樂夲無窮自非曠士
<pb:KR4h0082_WYG_019-2b>
懐寕免勞其中心堅抱節義行止慎其躬贈言非諧謔¶
朂爾保令終¶
　　包淝川(淮/)¶
　　　幽居¶
雲作交游山作賔道心為主自安貧柴荆無鑰見同物¶
竹帛有名終累人緑水一潭澄静性青山萬叠褁閒身<md:KR4h0082_SBCK_003-10a>¶紛紛望拜馬蹄下不見胸中萬斛塵¶
　　　七夕
<pb:KR4h0082_WYG_019-3a>
欲理凌波踏造舟不知滿架勝䝉鳩漢隂抱甕蒼頭老¶
不上今宵乞巧樓¶
　　　漫成¶
三春蝴蝶誰云夢六月蒼蠅詎可憎未怪康衢中有虎¶
每疑太極裏無僧¶
　　周徳可(蘭溪人/)¶
　　　送衣篇¶
長城萬里飛秋沙弓馬夜驚雪作花龍泉吐光射天地
<pb:KR4h0082_WYG_019-3b>
是妾掩鏡夫辭家此時惜别方壮年年年花發園中烟¶
征鴻無書日苦短牛女夜夜銀河邊萬尾欲霜楓似綺¶
親送寒衣數千里匣鸞顧影鳳孤飛山過望夫道湘水<md:KR4h0082_SBCK_003-10b>¶湘水無情漾白波望夫山頭浮青螺長途行處意惨愴¶
誰家嬌女終夜歌衛霍功髙猶黷武善馬未歸羝不乳¶
闗河回首路迢遥浮雲西山水南浦夕陽孤館停征軺¶
一身百慮雙睇交中宵無人語聲絶風吹燭短山月髙¶
　　　寄逺
<pb:KR4h0082_WYG_019-4a>
邊風驚枕簟漢月耿房帷何處懐人切停梭見雁時寒¶
生衣莫寄痩盡鏡先知願子長努力效忠歸未遲¶
　　陳敬齋¶
　　　呈蔡府判¶
東風一夜拂清寰如許文明治象還萬古乾坤一東魯¶
七閩日月兩西山寒梅寂寂春華麗喬木森森古意閒¶
獨奏瑶琴生客恨有誰隔月聽潺湲¶
　　　舞劍歌<md:KR4h0082_SBCK_003-11a>¶
<pb:KR4h0082_WYG_019-4b>
曉騎白鶴入滄海手擕青龍浴寒水背負河圖天地文¶
或變或化疑神鬼始對雙鸞出林坰終與孤鶴翔風墜¶
翩翩又在瑶池間戯與群仙買歡醉青龍顧我浩氣疲¶
欲假明月横波睡我亦假之一霎間徑然飛去天牛間¶
千呼萬喚不肻下且吐風雨飛漫漫¶
　　　呈方逹齋¶
端平諌臣心似鉄忠肝落紙天地悦羅浮山下種梅花¶
獨倚西窓看晴雪古來老鳳生鸞児錦雲兩翼星斗披
<pb:KR4h0082_WYG_019-5a>
朝浴春風芹藻池夜眠凉月槐杏枝君不見丹山一溪¶
水化作春陽時雨飛千門教渴否苦早木草潤澤生華¶
輝方逹齋真吾師薫風吹我面臯比免使青燈照雨思¶
　　舒元易¶
　　　聖節詩<md:KR4h0082_SBCK_003-11b>¶樂奏雲門金闕髙春風泛酒入蒲萄九重天上尊堯舜¶
萬嵗聲中拜禹臯仁藹乾坤知帝業明同日月見秋毫¶
願推大道為¶君夀不用瑶池薦海桃
<pb:KR4h0082_WYG_019-5b>
　　偰世南¶
　　　贈墨士¶
魚胞萬杵成𤣥玉應是柯仙得玅傳鉄硯毛錐為宻友¶
何時海上别回仙¶
　　王𤣥翰¶
　　　南山有猛虎¶
南山有猛虎欲以赤手屠山下一老人見謂爾甚愚沖¶
冠與裂背所詫乃匹夫古來功名士遐攬王伯圖幾先
<pb:KR4h0082_WYG_019-6a>
非快意道逺慎前謨奈此謬其逢試之誠已疏竒中或<md:KR4h0082_SBCK_003-12a>¶偶然再往類難虞丈夫雖賭命慷慨易長途茍無金石¶
堅何以當變渝茍無忠誠心何以渉﨑嶇斯言願三復¶
歛衽愧弗如吾行庸可驚聊取一笑娛且盡飲斗酒長¶
揖歸衡廬¶
　　髙况梅¶
　　　擬古¶
楚人有和氏懐壁空待價玉石茍未分胡事哭長夜人
<pb:KR4h0082_WYG_019-6b>
生豈不辰物物該造化賢哉荷蓧翁託身以耕稼¶
　　張南臯¶
　　　贈丹士¶
天地爐中有大丹朝飛東海莫西山一年三百六十粒¶
十粒輕抛去不還¶
　　危琴樂<md:KR4h0082_SBCK_003-12b>¶　　　送芳潤葉道士¶
二十四年凌紫清琪花瑶草日初晴抱琴曾侍群仙宴
<pb:KR4h0082_WYG_019-7a>
記得鈞天一兩聲¶
　　韓中村¶
　　　鴻門宴¶
花膺綉膊帕抹額勇士如門森劍㦸沛公對酒顔如灰¶
主人重瞳光照席重瞳座上身如寄巵酒未吞心巳醉¶
醉酣不辨真天人百萬貔貅眼中睡春融玉帳香風開¶
嗚嗚帳下筝琶哀目前等作萬口計軍聲四面歡如雷¶
沛公唯喏非無意袖中暗挈秦天地此時可想聽得異
<pb:KR4h0082_WYG_019-7b>
四面軍聲皆漢騎¶
　　　征婦歎¶
虎頭將軍眼如電領兵夜渡黄河面良人腰懸大羽箭<md:KR4h0082_SBCK_003-13a>¶遼東掠地遼西戰一紙紅牋寄春怨十年消息無歸便¶
日長花栁暗庭院斜倚江樓倦針線心憶良人嗔不見¶
手擲金彈打雙燕無術平戎報明主恨身不是竒男子¶
倘妾當年未嫁時請學明妃獻西虜¶
　　　岳王墓
<pb:KR4h0082_WYG_019-8a>
妖星墮地芒角赤龍劍悲吼風蕭瑟中原王氣挽不回¶
將軍一死鴻毛擲秦家小児真戱劇播弄造化揺樞極¶
指仇為親忠且逆隻手上遮天眼力九闗茫茫隔天日¶
無由下燭臣愚直臣愚萬死不足惜國恥未湔猶憤激¶
古坟埋寃血空碧風雨年年土花蝕我恐精忠埋不得¶
白日英魂土中泣請將衰骨斵出荒苔痕獻作吾皇補¶
天石¶
　　　對月吟<md:KR4h0082_SBCK_003-13b>¶
<pb:KR4h0082_WYG_019-8b>
霜風捲地霜氣乾碧空照水生晴寒天公合就七寳圑¶
何年轉向玻瓈盤婆娑桂樹籠仙窟夜夜飛從海上出¶
遂使時光挽不留盡向婆娑影中沒幾人緑髪紅顔好¶
照見衰顔髪應槁年去年來無盡時政恐月中人亦老¶
客窓見月空沉吟碧紗如霧愁人心燭花撲散香滿襟¶
下堦踏碎梧桐隂¶
　　　憶去年¶
江湖𣺌𣺌白鷗前歸路春風憶去年細雨孤燈村店夢
<pb:KR4h0082_WYG_019-9a>
冷烟殘雪落梅天驛行多避官人馬水宿怕逢網吏船¶
行李半肩吟巻重過津恐索稅詩錢¶
　　况肩吾(縣尹/)¶
　　　題梅巻¶
牡丹池舘閙春殘多少詩人被眼瞞我有癯仙最知已<md:KR4h0082_SBCK_003-14a>¶一枝留與雪中看¶
　　吕元卿¶
　　　晚宿郎官湖
<pb:KR4h0082_WYG_019-9b>
半烟半雨樹扶疎畫出元暉水墨圖最是一天秋月白¶
不隨魚課入官湖¶
　　　月夜洞庭舟中陪九江茶漕烏格同知宴酒¶邊
　　　索詩遂賦¶
朔風扇鬢向君山嵗晚霜華為改顔吟望滄浪湘水逺¶
醉歌欸乃洞庭寛那能袖劍遊蓬島何似乘槎訪廣寒¶
莫道岳陽無醉客洞賔元只在人間¶
　　陳小庭
<pb:KR4h0082_WYG_019-10a>
　　　大孤山至湖口¶
大孤大孤何𣺌茫小孤誰説嫁彭郎鞋山對面四十里<md:KR4h0082_SBCK_003-14b>¶屹立宛在湖中央行轉清江過湖口波濤如此今何有¶
天公&KR0135;我半帆風江神勸汝一杯酒¶
　　章養吾¶
　　　次韻徐可齋嘉禾馬上見寄¶
世事悠悠兩鬢塵始知今古一郵亭草廬春動吾猶懶¶
蕙帳寒生子獨醒萬里關河秋雁斷十年書劍夜燈青
<pb:KR4h0082_WYG_019-10b>
東風乂是離愁處芳草萋萋白鷺汀¶
　　許存吾¶
　　　次韻吳叔㢘山村回文¶
田繞青山好住家短籬疎圃接丘麻烟村逺近棲鴉亂¶
竹㟁髙低飛鷺斜泉噴石間岩湧雪霧浮堤外栁吹花¶
連雲碧色秋風冷眠犢黄昏草長芽¶
　　劉恭叔<md:KR4h0082_SBCK_003-15a>¶　　　夜坐江亭
<pb:KR4h0082_WYG_019-11a>
明月出林杪大風吹漸髙軒窓墮圭壁竹樹起波濤隣¶
笛悲歡併江鴻去住勞倚欄惆悵久霜露濕綈袍¶
　　　城中至日¶
我道何曾長城中獨重冬酒殽分市卒冠履祝家公日¶
晷空江見梅花亂世逢故鄉還往在筋力愧兒童¶
　　葉千林¶
　　　送李石泉¶
風雪令人痩闗河怕酒醒過橋春水緑送客晚山青君
<pb:KR4h0082_WYG_019-11b>
馬巳先發我舟猶暫停臨分耿無語江上雨㝠㝠¶
　　葉天趣
　　　感寓¶
顔曽志道徳汲汲思競辰盗跖膾人肝白首甘惡人是<md:KR4h0082_SBCK_003-15b>¶非兩忘羊萬古同埃塵何如盡棄置宴坐觀日輪風吹¶
紫藤花䔩䔩沾衣巾興發自一盃陶然太和春¶
　　　秋夜和韻¶
西風何處來鼻觀古香發夜深耿無寐踏破松窓月美
<pb:KR4h0082_WYG_019-12a>
人期不至跂望雙眥裂一掬可憐心青燈照愁絶¶
　
　
　
　
　
　
　
<pb:KR4h0082_WYG_019-12b>
　
　
　
　
　
　
　
　元風雅後集巻¶六
<md:KR4h0082_SBCK_004-1a>¶
<pb:KR4h0082_WYG_020-1a>
欽定四庫全書
　元風雅¶¶後集巻七　　¶　　元　孫<md:KR4h0082_SBCK_004-1b>¶存<md:KR4h0082_SBCK_004-3a>¶吾¶　<md:KR4h0082_SBCK_004-4a>¶編
　¶　
